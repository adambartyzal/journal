[<< Listopad](2023_november.md)

## [Prosinec](2023.md)  <!-- omit in toc -->

- [1.12. Třetí v řadě](#112-třetí-v-řadě)
- [2.12. Nová badmintonová sezóna](#212-nová-badmintonová-sezóna)
- [3.12. Mezi běžkaři](#312-mezi-běžkaři)
- [4.12. Nezmrzlý](#412-nezmrzlý)
- [5.12. 2 kilometry kraulem](#512-2-kilometry-kraulem)
- [6.12. Dobří holubi se vracejí](#612-dobří-holubi-se-vracejí)
- [7.12. Strach a rozhovor](#712-strach-a-rozhovor)
- [8.12. Dárky](#812-dárky)
- [9.12. Knížky a levičácký dýchánek](#912-knížky-a-levičácký-dýchánek)
- [10.12. Bez zranění](#1012-bez-zranění)
- [11.12. Lenky zpátky na Slovensko](#1112-lenky-zpátky-na-slovensko)
- [12.12. Plavba Prahou](#1212-plavba-prahou)
- [13.12. Je pryč](#1312-je-pryč)
- [14.12. Malé žluté letadélko](#1412-malé-žluté-letadélko)
- [15.12. Střípky dream teamu](#1512-střípky-dream-teamu)
- [16.12. Činit lepší rozhodnutí](#1612-činit-lepší-rozhodnutí)
- [17.12. Poklicové selhání](#1712-poklicové-selhání)
- [18.12. Brainstorming](#1812-brainstorming)
- [19.12. Vojta opět v Karlíně](#1912-vojta-opět-v-karlíně)
- [20.12. Tichý ohňostroj](#2012-tichý-ohňostroj)
- [21.12. Svět se zbláznil](#2112-svět-se-zbláznil)
- [22.12. Poslední den v práci](#2212-poslední-den-v-práci)
- [23.12. Máma s Petrem do Vršovic](#2312-máma-s-petrem-do-vršovic)
- [24.12. Svíčky za obě babičky](#2412-svíčky-za-obě-babičky)
- [25.12. Nic nedělání](#2512-nic-nedělání)
- [26.12. Pozpátku](#2612-pozpátku)
- [27.12. Je pryč už dlouho](#2712-je-pryč-už-dlouho)
- [28.12. Pětihra](#2812-pětihra)
- [29.12. 52 dní je prostě moc](#2912-52-dní-je-prostě-moc)
- [30.12. Provokace](#3012-provokace)
- [31.12. Mezi Nadějí a Láskou](#3112-mezi-nadějí-a-láskou)

### 1.12. Třetí v řadě

Během dne mi přišel email, že Lenky dorazili do zásilkovny ve Vršovicích. Šachy už tam čekaly nekolik dní a otevřeno měli do šesti. Bazén po práci bych tak nestíhal. Cestou padal sníh a létal mi do očí. Udělal jsem si mentální poznámku, že musím najít cyklo nezatmavené brýle.

Krabice s šachy byla o dost větší než jsem si myslel, že bude. Ale to nevadí. Lepší vetší než menší.

Zato z Lenek přišlo rozčarování. Byly tuhé jako prase. Jasně, srovnával jsem je s mými Merrelly, které jsou tlusté asi jako ponožka a skoro na nich jde zavázat uzel. Ale stejně. Mé definici slova barefoot rozhodně neodpovídaly. Ale byl z kůže a kůže se musí rozchodit. Vyrazil jsem tak do Lidlu pro chleba, zjistit zda se trochu poddají. Velké byly tak akorát. Teda.. bez lžíce se nandavají velmi špatně. Ale jakmile noha vklouzne dovnitř, sedí krásně.


![image](1_1.jpg)

Cestou do schodů zpátky už jsem cítil, že se trochu ohýbají. Rozhodl jsem se, že jim dám šanci. Navíc už jsem je trochu zohýbal.

Zip byl ale parádní a co do vzhledu se mi strašně líbily. Snad si sednou.

### 2.12. Nová badmintonová sezóna

Na půl jedenáctou jsme byli s Marťou dohodnutí na sraz na Astře. Začínali jsme novou badmintonovou sezónu a oba doufali, že dopadne lépe, než ta cyklistická, která začala a skončila ve [stejný den](../2023_april/#24-zahájení-cyklistické-sezony).
Čekal jsem, že Marťa pojede autobusem, ale já jsem plánoval rozchodit mé nové Lenky. Ráno jsem si tak dal půlhodinovou jógu a vyrazil na hodinovou cestu zasněženou Prahou.

![image](2_1.jpg)

Na prsty mi zima nebyla. Trochu mě trápilo, že dokonalá kůže na botách se ohýbá. Ale tomu se asi nevyhneš. Jinak se prostě rozhýbat nedá.

Cestou jsem našel hezkou šálu. Rozhodl jsem se, že jí vyperu a dám jí mámě k vánocům.

![image](2_2.jpg)

Marťa měla pěti minutové zpoždění. Šel jsem se převléct a když jsem se poté v liduprázdné hale protahoval, Marťa přiběhla už oblečená. Rozcvičovali jsme se dlouhýma, volejema, krátkej krátkej dlouhej, padáčky a smeče a pak začali počítat. Mám nahráno víc než ona a bylo to nefér. Asi ve třetí hře jsem přešel spíš do pinkacího režimu a víc jsme si povídali o zážitcích ze Zélandu.

Po hře jsme šli dolů na Hamr na pivo a polévku. Tam jsme se bavili o nastavení financí ve vztahu a o tom, že jejich fabie to má za pár a tak chtějí kupovat dodávku. Taky mi Marťa vyprávěla o scéně se svojí sestrou kvůli zásuvce od šicího stroje v čaji. Prý jí její sestra mrtě obdivuje a považuje za lepší, což během jejich dospívání vedlo k tomu, že Marťu šikanovala. Prý to vyřešila terapií. Já s Evou na žádný terapii nebyl. Cítil jsem se ochuzen, ale zároveň úspěšně.

Autobusem jsme pak sjeli na Kloboučnickou, došli ten zbytek a já doma dojedl těstoviny a až do večera se válel na gauči a četl nového Strika.

### 3.12. Mezi běžkaři

Olivie si s někým povídala asi ve 3 ráno. Trochu mi to rozbilo spánek a ráno se mi pak nechtělo z postele. Po pomalém vstávání jsem se rozhodl, že je na čase pohnout s deníkem. Doma se mi být nechtělo a ikeové nemasové koule už jsem dlouho neměl. Oblékl jsem tedy zimní bundu a seběhl dolů. Freebike se mi trochu schovával.

![image](3_1.jpg)

Ometl jsem co šlo a vyrazil přes Nusle. Do kopce abych zahřál baterku. A možná taky sebe. Cestou mi jelo hlavou, že je mi každý rok větší a větší zima. Možná, že Finsko nedám.

Cyklisté vymizeli. Za celou cestu jsem potkal jednoho. Zato se ale objevili běžkaři. Těch byl randál. Výhledy v Prokopáku byly nádherné.

![image](3_2.jpg)

V Butovicích se ale rozfoukalo a rozesněžilo. Moje nové Lenky to nedávaly. Začaly mi mrznout prsty na nohou i na rukou. Při chůzi jsou fajn. Noha pracuje a prokrvuje se. Na kole je to ale bída. Před ikeou už jsem se regulérně klepal. Ale uvnitř jsem to rozchodil. Teplé jídlo a káva mi vrátily krev do končetin.

Naneštěstí neměli decaf. Mírné nalomení z jízdy a dvě silné kávy mi přivedly mírný kofeinový šok. Rozhodně jsem se klepal. Přešel jsem radši na čaj.

Sepsal jsem toho dost. Ale taky jsem si uvědomil kolik toho ještě chybí. Trochu mě z toho chytla schíza. Pořád si myslím, že psát deník stojí za to. Občas ale cítím, že jsem jeho otrok. A to není dobrý.

Z ikey jsem jel po plzeňské. Já jsem rovnou k Mišce. Domů a zpátky bych to nedal. Byla taková zima že by mi upadly nejen nohy ale i ruce. Naštěstí jsem dokázal do velkých rukavic nacpat menší rukavice a to mě ochránilo a při jízdě z kopce.

Úplně jsem zapomněl, že mi napsala, že až se vrátí za Rokytnice, budeme si muset promluvit. V posledních několika týdnech na ní přišla obava, že je pro mě jakousi cenu útěchy, místo toho, že nejsem s Marťou a nebo s Joosje. Trochu mě to vykolejilo. Žádná taková věc ve mě nedřímá. Snažil jsem se to dát najevo slovy. Rozhodně jsem se do toho ale zabrousil a nepříliš vhodně to zakončil slovy, že je to pitomost. Prý jí ale pomohlo už jen to, že onu obavu vyjádřila nahlas. Snad to tak je.

Asi budu muset víc dávat najevo, že je to vztah, kterému věřím, jako ještě žádnému předtím.

Zbytek večera jsme si povídali, jedli chléb, sýr, rajčata a cini minis, smáli se a poměrně brzo jsme se přesunuli do postele, protože jsme možná začínali dostávat rozum a docházelo nám, že spaní 5 hodin prostě není zdravý.

### 4.12. Nezmrzlý

Moje hodinky stejně nebyly spokojený. 79 spacích bodů. Prý mi chyběl REM. Asi za to mohl ten kofeinový šok.

Mišku čekala jízda Meresebourgu. Mě jízda v -11 stupních na freebiku do Karlína. Předehřál jsem si ruce v teplé vodě, dostal jsem do termosky té verde a u branky jsme se rozloučili. Pár zabrzdění opískalo brzdy a já se vydal z kopce dolů na cestu. Až pod kopcem mi došlo, že baterka už definitivně padla pod 10% a motor už mi nepomůže. Aspoň jsem se trochu zahřál táhnutím toho 35 kilového kola s jedním převodem. Ale bolela mě z toho kolena. Sedlo bylo na houby nastavené.

Z Vltavy se v ranním mrazu zvedala pára. Byl to moc hezký pohled.

![image](4_1.jpg)

V Lidlu jsem si koupil snídani a dojel do Karlína. Tam jsem pokračoval v opravách ebufů a dělal DJovi korektora.

Na oběd jsme došli do Indie. Po práci jsem šel pěšky plavat. U Antonína koupil půlku chleba. A večer uvařil noky se špenátem.


### 5.12. 2 kilometry kraulem

Ráno bylo ponuré a nic moc se mi nechtělo. Rozhodl jsem se ho zlepšit aspoň snídaní. Zbyla mi dvě bio vajíčka, chléb od antonína, tvaroh a sušená rajčata. Na zlepšení nálady to vydalo.

![image](5_1.jpg)

### 6.12. Dobří holubi se vracejí

rano jsem popřál míše k narozeninám

vlakem a pěšky, kafe z lidlu

vojta v 11, robert chvíli po něm, do indie,
jel přes husqarnu

probrat s vojtou co by rád

porada docela rychlá

miti má 28 koček

po práci plavat

k večeři sýr a housky

pěšky do kina přes parukářku

šalvějový čaj

![image](6_1.jpg)

ondra s rébou

film od disneyho z temného období o holce co jde za tátou v době velké krize

pěšky domů

míša už si nechce telefonovat

### 7.12. Strach a rozhovor

Ráno padla volba na vlak. Kdybych se třeba podíval do jízdních řádů, možná by mi nefrnknul před obličejem. Další měl jet za 20 minut. Na to jsem neměl trpělivost, na patě jsem se otočil a vyrazil Grébovkou nahoru pěšky. Spíš pro zábavu jsem si pustil do uší navigaci. Byl jsem zvědavý, jestli mě stáhne do tunelu, nebo přes bulhara. Vedla mě do tunelu cestou, kterou bych šel i bez ní.

V Karlíně jsem řešil reklamace ze slovenska a pukala mi z toho cévka. Vracely se mi například desky, ve kterých byla špatně zapojená čtečka. Ne opačně, jak to někdy bývá, ale tak jak je na následující fotce.

![image](7_1.jpg)

Těsně před koncem pracovní doby mi Míša napsala zprávu, na kterou jsem koukal asi 10 minut, svět se kolem mě zastavil a moje srdce taky.

> V posledních pár týdnech jsem si všimla věcí, které mi v našem vztahu nesedí, což už asi tušíš. Ráda bych si o nich promluvila, jen ti to chci dát vědět předem, aby ses na to mohl připravit a samozřejmě záleží i na tobě, zda jsi otevřený to zkusit vyřešit, nebo to nevidíš.

Pár týdnech? Vždyť jsme se viděli pár dní zpátky a měli se moc hezky. Úplně mě to vykolejilo. Nevěděl jsem co dělat. Co napsat. Cítil jsem strach.

Napsal jsem něco o tom, že mě to hodně zarazilo, že náš vztah je první v mým životě, kterýmu věřím a že mi přijde, že děláme kroky dopředu a že tohle na mě přišlo docela zčista jasna.

Míša ale nastupovala do auta a vyrážela na dlouhou cestu z Mersbourgu do Prahy a tak jsme si toho víc nenapsali.

Já se vydal na stříbrném freebiku domů. Smekalo se mi to a do toho se mi klepaly ruce. Trochu zimou, ale víc tou situací. Zastavil jsem se v Albertu, nakoupil věci na salát a doma si ho připravil.

Ani plný žaludek mě moc nespravil. Dospěl jsem k názoru, že tohle spraví jen rozhovor mezi čtyřma očima. Čím dřív tím líp.

Vyletěl jsem na zastávku v takovém spěchu spěchu, že jsem ani nestihl zhasnout světlo v pokoji. Tramvaje mi vůbec nenavazovaly a můj třicetiminutový lístek tak pomalu ale jistě vyprchával, zatímco já jsem postával na Synkáči a čekal na Osmičku, která měla zpoždění zhruba takové, aby mi autobus na Karláku frnknul před obličejem jako ráno vlak.

Míša se mezitím vrátila domů a pustila se do naplánovaného callu s Marťou a Michalem ohledně příprav na Zéland. Měl jsem přijet zrovna, když měli končit. Protáhlo se to ale, takže jsem procházel před domem sem a tam a četl knížku.

Po asi čtvrt hodině za mnou Miška přišla. Trochu váhavě jsem jí objal a spolu jsme se vydali vzhůru na procházku do parku pod Petřínem.

Nevrhli jsme se do toho rovnou, ale přišlo to.

Prý se chovám tak, jako by náš vztah byl víc o mně než o ní. Jenže ona do něj dává víc než já. Ten pocit nejistoty v ní umocnilo pár drobností a pár větších věcí. Mezi drobnosti patřilo třeba to, že když se vidíme, neobejmu jí. Mezi větší bylo to, že jsem jí ignoroval během jejích narozenin a šel si s kamarády do kina.

Byly to legit argumenty. A byly to věci, který na sobě chci zlepšit. Trochu se mě dotklo, že mi to neřekla dříve a to, že já narozeninám nepřikládám téměř žádnou váhu je něco, v čem se lišíme víc než jsem čekal. Jenže já je chtěl slavit v Pátek. A na tom jsme se dohodli. Či jsem si to aspoň myslel. Prý jsem ale řekl, že se v pátek uvidíme možná.

Zima nás dohnala zpátky k ní. Byli jsme trochu odtažitější než obvykle. Ale pokud to bylo možné, měl jsem radost, že jsem přijel ještě ten den. Myslím, že jinak by to bylo horší. Neusínali jsme v objetí. Ale aspoň vedle sebe.

### 8.12. Dárky

Miška rán chvátala míň než já. Moc se mi do vstávání nechtělo, ale bylo třeba vyrazit. Dostal jsem jablko na cestu. Při nasazování mých nových Lenek se mi zasekl zip. Jedna z šestnácti recenzí informovala kupující o tom, že se zipem jsou potíže. 1/16 není moc, řekl jsem si tehdá. Dva týdny na to začal zip jít do prdele.

Po chvíli čarování se mi podařilo zip odseknout, rozloučili jsme se a já vyběhl do mrazivého rána s působivým slunkem prosvicujícím ranní inverzi.

![image](8_1.jpg)

Sedmičkou jsem se svezl k nám. Jakž takž nacpal do batohu šachy a vyrazil na kole do Karlína.

Míše někdo odřel firemní oktávku. Ale byl to fér člověk a všechno vyřešil s policií a nechal na místě potvrzení o účasti na nehodě.

V práci jsem se pustil do psaní návodu na montáž sestavy SCR+EBUF. Mělo to hodně fotek a málo textu. Ideální návod podle mě. DJovy elaboráty mě začínaly štvát. Do uší mi hráli [xx](https://open.spotify.com/track/5UBBJnFxsfjFxfrtvErQoH) a den ubíhal poměrně kvapně.

Vláďa se ale nedotavil. S Ivanem jsme vydedukovali, že má kocovinu. Večer totiž měli sraz se zásuvkářema a ti umí lít.

Zavolali jsme mu a domluvili jsme se na Vietnamu. Pho Bo kocovinu lečí.

Po obědě ve během kterého se DJ dokázal zamknout na záchodech jsem v Albertu nakoupil balící papír a mašli. Kromě šachů jsem měl v plánu dát Mišce ještě jeden dárek. Vymodeloval jsem poukázku ve formátu kreditky na lekci pájení v Karlíně. Míša několikrát říkala, že se chce naučit pájet. Přišlo mi to hezký.

![image](8_2.jpg)

Po práci jsem balil dárky. Povídal jsem si u toho s Charlsem, který se zrovna vrátil z Berlína ze schůzky s DB a dospěl k názoru, že freebike by měl mít vlaječku. Vlakečku! No.. ještě že jsem musel vyrazit, jinak bychom se asi pohádali.

Metro mě dovezlo na Anděl a Míša na mě čekala nahoře nad schody. V kabátu, ve kterém jsem jí ještě neviděl. Objali jsme se a vyrazili na Arbesák. Měli jsme naplánovanou večeři v její oblíbené čínské restauraci Andělský Újezd.

Oba jsme si dali 蔬菜炒飯 a zázvorový čaj. Miška si dala ještě Miso polévku, ale prý byla příliš slaná. Mezi polévkou a hlavním jídlem jsem jí předal dárky.

Míša má šestý smysl na zjišťování co je v krabici. Přejela po ní rukou a řekla. *To je hra. Šachy?*. Inu byly. Ale byla z nich nadšená. A z poukazu taky. Objali jsme se a dali se do jídla.

Byl toho randál. A přišla na nás divná věc. Takový těžkost. Na mě v rukou. Na Míšu v krku a ramenou. Řešili jsme, zda je to jídlem, či pitím. Miška si radši vzala prášek proti alergii.

I já jsem dostal dárek. Ale nevěděl jsem jaký. Měl být na Ladronce od osmi. To jsme stíhali tak tak. Nechali jsme si zabalit zbytek jídla, srkli digestiv a vyrazili na autobus.

Na zastávce jsme stáli v objetí a svět byl naprosto v pořádku. Byli jsme si vědomí rozhovoru z předchozího večera, ale nic nepůsobilo nuceně. Byl to skvělej večer. A měl být ještě lepší.

Na švédské jsme vyhodili věci a vyrazili na autobus na Ladronku. Trochu jsem vymýšlel co má Miška za lubem. Ale zas tak moc jsem tomu nedával. Chtěl jsem být překvapený.

A byl jsem. Finská sauna v suterénu jedné z tamějších vil jen pro nás dva. S kádí a s postelí. Bylo to parádní.

![image](8_3.jpg)

Měli jsme dvě hodiny na to nahřívat se a chladit a relaxovat spolu. A bylo to boží. Cákat horkou vodu na rozžhavené kamení. Ležet v sauně. Sprchovat se spolu. Mrazit se sudu a pak ležet vedle sebe úplně vyklidnění! Miloval jsem to! Nejlepší vánoční dárek co jsem si mohl přát.

Čtyři rotace. Uteklo to skoro příliš rychle. Venku se mezitím rozesněžilo. Landronka byla až na občasného běžkaře úplně prázdná. Šli jsme napřed ruku v ruce, ale prsty nám mrzly a tak jsme sněhem cupitali s rukama v kapsách, kolem vysílače a Strahovského stadionu až na Švédskou.
přes ladronku pěšky domů.

![image](8_4.jpg)

Do postele jsme se dostali někdy po jedenácté, ale neusnuli jsme okamžitě. Povídali jsme si v objetí. A měli se hezky. A někdy v jednu jsme se probudili a měli se znova hezky. Pořádný osmihodinový spánek ještě musíme vypilovat

### 9.12. Knížky a levičácký dýchánek

I bez budíku jsem se vzbudil svých 10 minut před sedmou. Míša dřímala a já jí nechtěl budit. Vytáhl jsem z batohu kindle a pustil se do čtení *Strika*. Četl jsem si tak skoro hodinu, než se probrala a požádala mě, zda jí nepodám její kindle aby se mohla ponořit do čtení *Etzlera v Číně*. A tak jsme leželi vedle sebe a oba četli. Bylo to pomalý a milý ráno. Těším se na víc takových v budoucnu.

Ale hlad nás nakonec vytáhl z postele. Míšu první. Já trochu podváděl a válel se dál.

![image](9_1.jpg)

K obědu jsme měli zbytek 蔬菜炒飯. Tentokrát na nás žádná těžkost nepřišla. Buď to teda bylo tím čajem, nebo místem. Těžko říct. Po dojedení jsme se dál váleli u topení, četli a občas si povídali o tom, kam se naše knížky ubírají.

Měli jsme plán dojít do čajovny, ale čas ubíhal a my se nezvedali. A pak už bylo pozdě. Jen tak tak jsme stihli jednu partii šachů.

![image](9_2.jpg)

Oblékli jsme se a vyrazili přes Strahov k Ondrovi a Rébě na Swap. Míša vzala prací prášek a svíčky k výměně. Tu v kokosovém ořechu jsem si ale vzal já. Řekl jsem si, že její vůně mi bude Mišku připomínat.

Cestou jsem se Mišky ptal, jak je spokojená se svojí prací. Nulu jsem dal na okamžitou výpověď. Sto na miluju svojí práci a nic mě na ní netrápí. Řekla sedmdesát. Trochu mě to šokovalo. Sedmdesát až osmdesát bych řekl já a já mám svojí ohromě rád. Ale pak jsme zjistili, že mě špatně pochopila a opravila se na 20-30. Ptal jsem se, jestli třeba nemůže přejít na jiné oddělení v T-Mobilu, ale moc se jí to nepozdávalo. Jarda by jí to prý komplikoval. A zpátky do Cetinu se jí taky nechtělo. Míň peněz a žádný vývoj. Moc jsem jí neuměl poradit.

Prošli jsme parčíkem, kde bylo všechno rozkopané a došli k Ondrovi. Réba už tam měla několik kamarádek z olomouce a Ráchel. Vyprávěly si zážitky z vánočních večírků. Korporáty to řěší jinak než malé firmy. Réba prý byla na malé večeři, která byla spíš trapná, než zábavná. Nás čekala plavba lodí s dalšími Charlesovými firmami. Žádné plné forum Karlín. Ale já vlastně nic takového nechci. S večeří na zámku nebo na lodi jsem úplně spoko.

S Ondrou jsem pak třídil desky od jeho Dědy.

Miška si ze swapu nakonec přece jen něco odnesla. Wacom tablet od ondry. Já jsem taky nic neplánoval odnést, ale dostal jsem nerezovou pánev, která Rébě nefunguje na indukci.

Miška nerez miluje a nad mojí keramikou trochu ohrnuje nos. Ne že by řekla, že jídlo z ní jíst nebude. Ale bylo vidět, že by jí zahřálo u srdíčka, kdybych si jí vzal.

Když už byl čas a lidé se pomalu rozcházeli domů, vyrazili jsme společně na tramvaj. Míša se mnou jela jen na Malovanku. Mě čekalo brzké vstávání a potřeboval jsem si doma vyzvednout věci na běžkování.

### 10.12. Bez zranění

Budík se ozval v šest ráno. Možná to bylo zbytečně brzo. Ale doby kdy jsem byl ranní ptáče byly už dlouho v háji. Pomalu jsem vstal, uvědomil si, že po svařáku na mě přišla mírná kocovina, doplnil tekutiny, zjistil že nemám nic na snídani, zabalil si oblečení, vzal běžky, vyrazil na nádraží a zahlédnul jak můj vlak zrovna odjíždí.

To mi hodilo vidle do plánu ráno ještě nakoupit něco k jídlu. Další jel za 20 minut. Průvodčí v něm byla kráva. Vyhrožovala mi, že lyže musí být v obalu, jinak mi prý dá pokutu. Web ČD byl na mé straně. Další důvod nesnášet ČD. Jenže pořád není alternativa a já mám vlaky rád.

Na Masaryčku jsem s lyžemi na ramenu musel utíkat. Protože jsem ale deseti minutovou trasu zvládl za minut pět, stihl jsem v *Hello* stánku koupit buchtu, kafe a bagetu.

Vojta už byl ve vlaku, Vláďa dobíhal. Aplikace Českých drah nefungovala. Průvodčí to věděla, ale neřekla nám to. Ptala se Vojty, proč si nekoupil lístek a normálně mu chtěla dát příplatek. Naštěstí jsme s Vláďou věděli, že aplikace nefunguje a oznámili jsme jí to. Jet na PID bylo stejně levnější.

Nahoře v elefantu, kam se lyže vejdou líp jsme se spočítali. Fíla chyběl. Zavolal jsem mu a probudil jsem ho. Úplně na nás zaponměl. Škoda.

Ostatní jsme našli před Nádražím v Lysé. Nalodili jsme se do Caravelly a vyrazili směr Jizerské Hory. Řídila Magda. Povídali jsme si o minulém výletu, o divných reklamách na preekoproud a víc už si moc nepamatuju. Byl jsem trochu ztracený ve vzpomínkách na mou poslední návštěvu Jizerek. Byl to asi nejlepší den roku 2023.

Závěrečné stoupání bylo skoro nebezpečné. Magda ale Caravellu ukočírovala a dovezla nás na parkoviště ještě o kousek dál, než jsme večeřeli s Miškou.

Převlékli jsme se, nazuli lyžáky a vydali se na cestu. Byl jsem docela posranej strachy. Moje poslední běžkování skončilo čtvrtrokem kulhání, magnetickou rezonancí kolene a zjištění, že lepší to už nebude, protože trpím hypermobilitou. Inu jsem jsem pomalu a byl poslední.

Ale bylo tam nádherně a počasí vyšlo.

![image](10_1.jpg)

Asi po kilometru jsme začali stoupat. Trochu mi to podkluzovalo. Že bych zhubnul? Naposledy byl můj mohérový pruh naprosto bez chyby. Trochu jsem se zapotil. Vojta rozdával čaj s rumem, jen jsem si ale líznul abych zjistil jak moc to namíchal. Pít jsem nechtěl. Teplý čaj jsem měl v termosce.

[Cestou](https://www.strava.com/activities/10358198237) měl Jirka přednášky z historie o vlastnictví horských chat komunistickými pány.

![image](10_2.jpg)

Obědvali jsme na Smědavě. Nově postavené horské chatě. Nebo spíš vile. Měli tam moderní jídelnu s horskou přirážkou. Ale cena byla vykoupená dobrým jídlem, příjemným prostředím, kde se myslelo nejen na fajn krb, ale i na akustiku. Skoro se nám nechtělo pokračovat dál.

Ale slunka bylo málo a čekala nás ještě [polovina cesty](https://www.strava.com/activities/10359475922). Na té už jsme víc klesali. A já se víc bál. Přišly okamžiky, kdy bruslaři stoupali rychleji, než já sjížděl.

Ale zvládl jsem to bez zranění až k autu. A užil jsem si to. Všichni jsme si to užili.

Převlékli jsme se, pomohli nějakému pánovi vyjet ze sněhu, nalodili se do Caravelly a příjemně unavení vyjeli zpět do Lysé.

![image](10_3.jpg)

Na parkovišti jsme se rychle rozloučili, protože nám zrovna přijížděl vlak. Vojta byl nadšený. Byly to jeho první běžky. Byl zvyklý jen sjezdovat. Na Masaryčce jsme každý vyrazili vlastním směrem. Přecházet mezi Masaryčkou a Hlavákem je omrd. V tomhle Praha není nejlíp vymyšlená. Doma jsem byl kolem osmé. K večeři jsem si snědl tu bagetu, kterou jsem měl pro případ, že by nebyl oběd.

### 11.12. Lenky zpátky na Slovensko

Míša měla den plný cest. Jela autem do práce. Pak jela vyzvednout řidičák na vyšehrad. Pak zas jela zpátky na roztyly a ještě nakupovala věci na Chodově. Já jsem to měl komornější. Došel jsem pěšky do práce. Rozebral totem a zas ho celý složil, kvůli výměně držáku jednotky. Ten starý byl o 1 mm jinde. Jeden posraný milimetr. Ale chtěli jsme to mít v cajku, tak jak říká dokumentace. Ve vietnamce jsme si dali s Vláďou udon a udon. Bylo to dle čísla stejné jídlo, ale každý jsme měli jinou omáčku. Já kari, vláďa karamelovou. Oboje bylo super.

Pouštět tiskárny z farmy je ultra jednoduché. I tak jsem to ale dokázal zautomatizovat ještě víc a napsal si na to skript. Jsem fakt línej člověk.

Po práci jsem zabalil Lenky do krabice, vytiskl a přibalil reklamační protokol a štítek a krabici zalepil.

![image](11_1.jpg)

Alza box u Albertu ale odmítl mojí krabici spolknout. Koupil jsem si tak v Albertu svačinu a donesl krabici do nějakého servisu vedle Králíka v rádiu, která byla zároveň zásilkovnou.

Další Mišky cesta vedla do Kaprovky kvůli výměně peněz. Vydal jsem se jí naproti. Zrovna když jsem se blížil k Týnskému chrámu mi zavolala, že se potkáme na Staromáku. Řekl jsem ať mi tedy jde naproti úhlopříčně, ale nedošlo mi, že celé náměstí je plné stánků a lidí. Potkali jsme se tak na jejím rohu.

Prý celý den nic nejedla a měla hlad. Měla ale v plánu vařit a najíst se doma. Vyrazili jsme tak přes mánesův most na klárov a pak na kampu. Tam jsme potkali francouze, kteří měli za úkol naučit se vyslovit *Tři sta třicet tři stříbrných stříkaček ...*. Chtěli abych jim to přečetl, zatímco naprázdno otevírali pusy na video. Bylo to docela vtipný.

V Antonínovi jsme pořídili chleba. Na Míše už bylo fakt znát, že má hlad. Mé všetečné otázky jí trochu vytáčely. **Musím si do budoucna uložit do batohu nějakou svačinu poslední záchrany.**

V žabce ještě Miška pořídila Žervé a u ní doma jsme se pustili do přípravy jídla. Vajíčka na tvrdo na kousky v misce s rajčaty, tvarohem a kořením. K tomu Antonínův chleba a jakou sladkou tečku cukroví.

Po jídle se jí nálada skokově zlepšila lepší a začala mi dokonce odpovídat na otázky, na jejichž odpověď už jsem zanevřel.

Do postele jsme tentokrát šli docela brzo. Usínali jsme spolu naposledy na strašně dlouho, tak se úplně nedalo divit, že nám to trvalo docela dlouho.

### 12.12. Plavba Prahou

Míša byla po probuzení odhodlaná vstát včas. Vlastně mě překvapilo jak rychle vyskočila z postele. Ale vyskočil jsem za ní. Co mi zbývalo. Čištění zubů, jablko k snídani a jablka do batohu. Bylo třeba se zbavit jídla co by se zkazilo za dobu co měla být pryč.

Spolu jsme sešli na Anděl a tramvaj přijela až nepříjemně brzy.

![image](12_1.jpg)

Odjela. Pět týdnů. Byl jsem zvědavý, jak to ponesu. Jestli budu žárlit na Adriena. Jestli budu smutný. Jestli mi to náhodou nebude úplně jedno. Nevěděl jsem. Byla to pro mě bezprecedentní situace.

Ale v tom momentu, kdy její tramvaj mizela někam na Zborovskou jsem smutný byl. A když jsem pak stál v béčku, udělal se mi úplný knedlík v krku a měl jsem slzy na krajíčku. Ztracen v úvahách, přišla mi zpráva:

> Jsi skvělý kluk! 🩵

Skoro jsem se rozesmál a upřímně odepsal:

> A ty jsi skvělá dívka 💚

Třeba máme šanci to dotáhnout na tu verandu, kde si v osmdesáti budeme číst.

Na odpoledne jsem potřeboval něco vánočního. Jinak mě prý nepustí na loď. Od pána, který před metrem prodával stromky, jsem si vzal větévku, kterou jsem si v kanclu přidělal stahovací páskou ke klopě.

![image](12_2.jpg)

Ivan už seděl v Kanclu, ve vánoční košili s perníčky a Jirka přijel vzápětí, ale na vánoční věc zapomněl.

Oběd jsme vyřešili poměrně brzy jídelnou. Nebylo třeba žádné fancy jídlo. To nás mělo čekat večer.

Monča nám přinesla dárky od firmy. Mikinu a trička s logem *freebike*. Byly mi trochu větší, ale mikinu tutově používat budu. Je hřejivá a pohodlná.

*Jak se dostat na právnickou?*

Monča autem. Ivan městskou. Jirkou na nextbiku a já na rekole. Když jsem se šel zeptat Petra, jestli přijde, zrovna telefonoval. A nakonec na lodi nebyl.

DJovi, kterému cestou spadl řetěz, rozdal před výjezdem jeho jerky. Opravdu vánoční oděv měli jen Monča, Omar a Filip. A já prý tak napůl.


![image](12_3.jpg)

Pan Soukup, se kterým jsem se pár dní zpátky úplně nepohodl, kvůli přechodu tráníku, představil trochu podivným způsobem všechny firmy na lodi. Vzniklo z toho podivné *faux pa*, protože někdo z freebiku se ozval při *Ti co prodávají křápy!*. Ale my byli *Ti co jezdí na těch kolech!*

Loď nás vzala proti proudu řeky. Do zdymadla. Kolem žlutých lázní až pod Baranďák. Tam jsme se otočili, na zpáteční cestě jsme se párkrát otočili u Karlova mostu a nakonec zajeli ke Štvanici.

Jídla byl randál. Pivo točili do trojek a s lidmi z ostatních firem jsme se nijak zvlášť nedružili. Vlastně jsme byli rozdělení vývoj / výroba. Musíme to příště polepšit. Čas od času někdo otevřel skleněnou střechu a lidé si fotili noční Prahu. Obzvlášť ty rozsvícené Žluté lázně.

Povídali jsme si Charlesem, který na podzim roku 2024 chce na své jachtě přejet z Řecka na Kanáry a odtud do Ameriky. Prý bude dobrý vítr. Inu, jsem zvědavý.

Celkově jsme ale skončili dost brzy.

Někdy po osmé jsem volal Mišce, zda by nechtěla abych za ní ještě přijel a ráno jí doprovodil na autobus. Přišlo jí to zbytečný. Trochu mě to rozesmutnilo, ale přijal jsem to. A tak jsme šli  kluky od právnické směrem do Karlína a u Masaryčky se rozdělili. Ivan s Váďou pokračovali dál a já s Jirkou se oddělili na cestu na Hlavák, kde Jirkovi jel vlak do Hradce a já po mírném zmatení se slávisty nasedl do Elephantu do Vršovic.

### 13.12. Je pryč

Po třetí ráno mi zazvonil budík. Napsal jsem Mišce, jak je na tom. Její reakce byla srdcehřívá, ale přišla mi maličko přehnaná. Cituji:

>To je jedna z nejhezčích věcí, kterou pro mě kdo kdy udělal. 🩵

Prostě jsem se jen zeptal. Byla už na zastávce, vzala si tágo. Já jsem pořád váhal, zda jsem přece jen neměl jet za ní, ale vymlouvala mi to. Když nastoupila do autobusu, šel jsem zas spát.

Ráno mi pak ujel vlak před nosem. Ne že bych šel na nějaký konkrétní. Stejně mě to ale rozezlilo.

![image](13_1.jpg)

V práci už byli skoro všichni. Zdálo se, že všichni měli nějaký cally. Já jsem si potichoučku pájel a přemýšlel, jaký to bude, 40 dní se nevidět.

Jirka byl hladovej a tak jsme velmi brzky vyrazili do jídleny. Po obědě mi Míša volala, když jsem vyměňoval tisky na tiskárně. DB měl zpoždění, ale s tím se počítalo. Proto vyrazila tak brzy.

Po práci jsem šel na návštěvu za Sárou. Byli jsme dva našimi partnery v Praze zanechaní.

Sára uvařila čaj, který prý Jarda pije furt, ale podle mě neměl žádnou chuť. Vyprávěla mi o cestě od klienta v taxíku, který boural. O stržených trolejích a o dalších katastrofách, co se kolem ní dějí.``
Kora byla po koupeli a byla kartáčem načechraná. Na fotce to není tak vidět, ale vypadala o 5 kilo větší.

![image](13_2.jpg)

Řešili jsme, jestli jsme letos navštívili dost zemí. Já jsem poprvé prokaučoval svůj plán 5 nových. Ale nemůže být každý rok posvícení. Švýcarsko a Slovinsko musely stačit. Domů jsem si odnášel termosku, kterou jsem chtěl. A štolu, odporně sladkou věc s nápisem BOSCH, kterou jsem nechtěl, ale co naděláš.

![image](13_3.jpg)

### 14.12. Malé žluté letadélko

Po ránu jsem si připravil smoothie ze zázvoru, kukrkumy, banánu a pomeranče. Doufal jsem, že tím zaženu otok v krku. Kurkuma je zrádná. Koupil jsem jí v bio kvalitě a věřím že je dobrá, ale žlutý je od ní úplně všechno. A to nechceš. Příště se vrátím k prášku.

Do Karlína jsem dojel vlakem. Během oprav desek z Krakowa jsem poslouchal přednášku o beta glukanech.

Od [Minulé neděle](#312-mezi-běžkaři) jsem do deníku nezapsal ani slovo. Bylo třeba s tím pohnout. Stalo se toho hodně.


Večer jsem se díval na flight radar. Míša přistávala v Aucklandu. Na opačný straně planety ode mě. Bylo mi z toho ouzko.

![image](14_1.jpg)


### 15.12. Střípky dream teamu

[Téměř přesně rok zpátky](../2022_december#2212-nic-se-mi-nechce) jsem napsal: Nic se mi nechce, stress na hodinkách, nechuť ke všemu a pocit že druhá polovina tohohle roku stála za prd.
S tím posledním jsem v tomhle roce nemohl souhlasit. Poslední půlrok byl jeden z nejlepších půlroků vůbec. Ale ráno jsem se probudil se všemi ostatními vyjmenovanými pocity. Ne ráno. V noci jsem se budil.

Bolest v krku mě opustila, ale přišla na mě slabost. Rozhodně jsem byl nějaký nakřáplý a říkal jsem si, že jít večer na pivo je kokotina.

V práci jsem opravoval desky z Krakowa. Sundavání a nandavání procesorů. Nijak zvlášť zábavná činnost. Ale já vlastně pájím rád.

Míša šla spát, chvíli po tom co jsem dorazil do práce. I přes to, že jsem to věděl, padlo na mě, že nebude lehký najít společný čas.

Po práci jsem se dozvěděl, že na Filipa přišel Covid, Marek nás zazdil a Honzova mladá prý chtěla, aby se o ní staral, když jí je blbě místo toho aby vyrážel do víru velkoměsta. Aspoň že Skořič byl pro.

### 16.12. Činit lepší rozhodnutí

Probudil jsem se s s bolehlavem a vyřízenej. Ne že bych to nečekal, necítil jsem se stoprocentně už při cestě na pivo a piva, když tělo trochu bojuje člověku nepřidají. I přes naspaní osmi hodin mi hodinky daly 43 spacích bodů. Převážně kvůli stresu. Moje tělo evidentně stále bojovalo s nemocí.

![image](16_1.jpg)

Během dopoledne jsem si říkal, že zapadám zpátky do destruktivních vzorců chování. Opět jsem začal sledovat porno. Sice jsem vybíral jen videa amatérských párů, na nichž bylo vidět, že se milují. Ale stejně. Od těhle videí je to jen krok k profesionální produkci videí, jenž člověka uzavírá do sestupné spirály. Taky jsem měl v týdnu maso. A to jsem ho fakt nechtěl. Jenže jídelna. Po zdražení ale jídelnou člověk stejně neušetří.

Bylo třeba těmhle přešlapům učinit přítrž. Rozhodl jsem se, že dobrý postup je si to napsat. Chci:

- Opět skoncovat s pornografií
- Víc si vařit a tím minimalizovat potřebu jíst v jídelně
- Opravdu spát pravidelně 8 hodin
- Víc cvičit
- Víc číst a mín koukat do displejů

Začal jsem tím jídlem. Ve své nové pánvi jsem orestoval květák, mrkev a brokolici. V rýžovaru jsem měl rýži s čočkou a jako bílkovinu naložené tofu. Chutnalo to jednoduše a moc dobře.

V krátkém časovém oknu které s Míšou máme jsme se dohodli, že v neděli si zavoláme. Pro ní večer, pro mě ráno.

Většinu dne jsem zabil čtením. *Strike* má přes tisíc stránek. To chvíli trvá.

Večer mi napsala Sára. Prý měla kocovinu a venčení Kory by nedala. Nahodil jsem tedy oblečení a vydal se za ní. Spolu se psem jsme vyrazili kolem Botiče, do psího parku, tunelem do Nuslí, a pak zas k Botiči.

![image](16_2.jpg)

### 17.12. Poklicové selhání

*Vánoce už jsou příští víkend?*

Inu tohle zjištění mě hodně překvapilo. Pořád jsem měl ucpaný nos. Začínalo mi z toho hrabat. Vincentka trochu pomáhala, ale strašně málo. Měl jsem chuť jít si koupit sprej. Ale sprej to ve výsledku jen zhoršuje.

Radši jsem šel jógovat.

Telefonát s Míšou trval asi 40 minut. Zněla strašně unaveně, ale zároveň nadšeně. Možná kromě momentu, kdy na ní začal nalétávat šváb. Dokázal bych jí poslouchat vyprávět hodiny. Ale měli v plánu vstávat na východ slunce a pak jet do hobitína. Nespala před letem, nespala za letu a moc toho nenaspala ani po příletu. Zarazil jsem to s těžkým srdcem já. Ale bylo skvělý jí slyšet.

Den se rychle krátil a já chtěl stihnout aspoň trochu slunce. Vyrazil jsem plavat do Podolí. Cestu jsem ale natáhl přes Budějovickou. V DBK byl Orion. A v Orionu měli mít poklice na pánve. Když jsem tam ale došel, přišly mi podivně cheap. Vyzkoušel jsem ještě Tescomu. Tam jsem koupil poklici, který rozhodně něbyla cheap.

V Tchibo změnili Colombia Decaf opět na Brazil Decaf. Inu nekoupil jsem ho. Ale vyzkoušel jsem decaf v McDonald's. Zaujala mě akustická úprava stropu. Opravdu v tom mekáči byla radost sedět. Je to blbý, když chainy mají lepší akustiku než malé podniky. Páteční Vrátnice v Kalíně na tom ale byla fakt tragicky.

V Podolí jsem byl víc v páře než v bazénu. Ale klidných 800 metrů bylo fajn. Zpátky jsem jel na nextbiku. Kroků už jsem měl habaděj.

Přemýšlel jsem nad tím jak mi chybí Míša. Těžko to kvantifikovat. Vlastně to jde ode zdi ke zdi. Jsou momenty, kdy jsem úplně v pohodě. A pak přijde chvíle kdy je mi do breku, protože bych jí chtěl mít u sebe.

Doma jsem objevil, že poklice se do pánve sice vejde, ale nesedí dobře. Rozhodl jsem se, že jí vrátím. Byl jsem ale naštvaný. Měl jsem si tu pánev vzít s sebou.

### 18.12. Brainstorming

Vláďa do práce přinesl odporový drát a tlačítko na opravu mé myše. Když jsem ho vyměnil, získala úplně novou fíčuru. Uspokojivé KLAP, při stisku kolečka. A taky zase fungovala jak měla. Opravovat věci se vyplácí.

Vláďa s drátem takové úspěchy nezažíval. Zas tak moc nehřál a byl tak tenký, že propaloval díru do obalu článku. Kdyby se to stalo v baterii, tak by to zkratovalo články k sobě. A to nechceš.

A tak jsme začali brainstormovat zda to není celé kokotina. Ale Ivana napadlo místo drátu použít flexpásek. Místo metru oddporového drátu desetimetry mědi? Místo nedefinovaného místa hezký pásek. Sem s tím. Po půl dne nám ale začalo docházet, že jak do baterky jednou vložíme pásek, je tam napořád. nacpat do sestaveného packu prostě nešlo. A když někdo při montáži zničí konektor, můžeme vyhodit baterku. A někdo zničí konektor, to se prostě stane.

![image](18_1.jpg)

A pak mě to napadlo. Dáme ho na stranu. Což je na první pohled nesmysl. Ale když na flexu vystřihneme ouška a ohneme je do boku, můžeme je vsunout mezi články tak, abychom hřáli uvnitř.

Vláďu dokonce napadlo jak ouška prodloužit na větší délku než nabízí Céčkový profil. Začínalo to nabírat obrysy.

Po práci mě ještě čekalo několik událostí. Bazén, kde jsem uplaval kilometr jen kraulovýma rukama. Sváča na Bezovce. Jízda do kostelu sv. Salvátora, kde měla Nasťa koncert a pak přesun do světozoru na ČSFD projekci.

![image](18_2.jpg)

Škoda, že jsem si s Našťou nestihl popovídat. Musel jsem vyrazit ještě před koncem koncertu. [Píseň](https://open.spotify.com/track/6UDFkqHY5gLREnSh9jd5th), která zněla jako znělka civilizace nebo tak něco, byla ale parádní.

Jestli byl film s Nicolasem Cagem taky parádní, říct úplně nedokážu. Zahrál to skvěle. Scénář měl nášlap, ale pak se to nějak vytrácelo a na konci jsem se cítil spíš zklamaně. Nebo spíš osaměle. Chtěl jsem vedle sebe mít Mišku. Chytit jí zaruku a obejmout jí. Napsal jsem jí to.

![image](18_3.jpg)

Ale byla na druhý straně planety. Sednul jsem tak na draka a jel domů do prázdný postele.

### 19.12. Vojta opět v Karlíně

V úterý jsem byl v práci převázně sám. Tu a tam se tam objevil Petr, ale převážně měl nějaké pochůzky. Dělal jsem spoustu malých věcí. Občas jsem do skutečné práce zařadil i něco pro sebe. Třeba jsem se objednal na očkování proti klíšťovce. Čekačka je totiž měsíc.

Vojta přišel před jedenáctou. Návštěva lékaře mu zabrala míň než čekal. Chvíli jsme si povídali a pak dali Vláďovi vědět, že jdeme do Vietnamky.

Odpoledne jsem se věnoval opravám.

V bazénu jsem pokračoval v plavání jenom rukama. Tentokrát jsem dal v kuse dokonce 1250m.

Bez bílkovin je cvičení ale téměř k prdu. Pustil jsem se tak do vaření sójových kostek. Jídlo co jsem poměrně rychle spíchl mi Miška skoro záviděla.

![image](19_1.jpg)

Koukal jsem na youtube na lidi, kteří dodržují blueprint protocol. Možná proto jsem doma ještě chvíli cvičil. Ale možná to bylo proto, že podvědomě chci kouknout do zrcadla a vidět tam svalnatýho fešáka.

### 20.12. Tichý ohňostroj

Míša měla volnější večer. V noci pršelo a kdybych jel vlakem, mohli bychom si s Míšou při cestě do práce zavolat. Taky bych si mohl na hlaváku v Tchibu koupit ten decaf. Vlak byl jasná volba.

Napřed nás v telefonátu odřízl tunel pod Vinohrady. Potom tunel pod nádražím. Potom hledání Tchiba. A pak zas tunel. Mimochodem Tchibo jsem nenašel. Onen krám prostě zrušili. Je tam místo něho Costa.

Pověděla mi to paní v Oxalisu od které jsem si koupil nějaký bio decaf.

Tunel nás ještě jednou odřízl, ale pak už jsme si povídali celou cestu až do práce. Tam jsme pokračovali v bateriovém brainstormingu. Došlo nám, že kabely můžeme vynechat úplně. Jenže co se senzory. SMD? takovou 0402 bychom tam mohli nacpat.

Ověřil jsem to. Vláďa z nějakého displeje vykuchal flex a já na něj napájel součástku, která byla u displejového driveru. Neztratit jí byl ojeb, Ale protáhnout mezi články šla úplně v klidu. Začal jsem tomu opravdu věřit.

![image](20_1.jpg)

Takže jsme museli překreslit fbbc. Navthl jsem konektor jako v iPhonu. Vláďa udělal výzkum a zjistil, že je nejen dostatečně malej, ale dokonce i levnej. Jen napájet ho bude fakt voser.

V době oběda se začali trousit do Karlína lidé z Malešic. Měla být porada. O hodinu dříve než je zvykem. Nijak moc jsme toho ale nevyporadovali. Baterka byla zajímavější.

K ondrovi na vánoční sraz jsem jel metrem, metrem a pak tramvají. Dorazil jsem první. Nováčkovic v závěsu.

![image](20_2.jpg)

Jarda přiletěl, ale rozhodl se že nepojede k nám ale za Sárou, která večírek zazdila. Ondra byl naštvanej. To datum vybral kvůli nim, protože takhle se čtvrt roku neuvidí.

Řešili jsme co na Silvestra. Jestli na chatu, jestli pozvat Niki, která ale zřejmě plánovala být v Praze s Víťou a tak.

Moc jsme toho nevyřešili. Ale zahráli jsme si fajn karetní hru, kde jsme budovali ohňostroje. Nikdo mi neradil, protože jsem měl blbý karty. Ale výsledek zněl: *Obecnesvo je nadšené*

V 11 večer jsem vyrazil na dva a dvacítku. Přestup na šestku na Karláku mi nevyšel. Vyprchala mi jízdenka a já tak nakonec stejně jel další dva a dvacítkou a byl nucet to dojít z Ruský.

### 21.12. Svět se zbláznil

Vstával jsem lehce před osmou. Ověřil jsem, že ledová sprcha večer pomáhá se stresem ve spánku, i přes spánek dlouhý 6:53 mi hodinky daly 83/100.

Do práce jsem vyrazil na drakovi. Na Bělehradský jsem spatřil DJ stoupat do kopce. I s motorem jel tak 15 km/h. Šlápl jsem do pedálů a se slovy *Čekal bych víc od těch elektrol!* jsem ho předjel a vyjel na magistrálu. Předjel jsem ho skoro o 10 minut.

Ale asi jsem to neměl dělat. V tom rychlém výstupu jsem se zadýchal a ledový vzduch do plic nebyl nic moc.

Ivan nám poslal DXF vyhřívacího pásku. Ze zvědavosti jsem si ho vytiskl, slepil a vystřihl. Do modelu seděl pěkně. Myslím, že oproti baterii od Bechu to bude velký pokrok.

![image](21_1.jpg)

Eva mi poslala článek, že na fildě se střílí. Nějakej magor se samopalem šel po vzoru amerických škol vystřílet spolužáky. Moc jsem tomu nevěřil. Teda, psali to na čt24 a ti jsou důvěryhodní. Spíš jsem to odmítal akceptovat jako realitu. Tohle se přece v Česku neděje.

Ale dělo. Umřelo asi patnáct lidí.

Když jsem si o tom pak četl doma, bylo mi z toho blbě. Škola je pro mě svatá půda. za většinu toho, kým dneska jsem vděčím škole. Myšlenka, že jdu na zkoušku a někdo mě zastřelí je hrozná. Myšlenka, že mi někdo zastřelí kamarády je hrozná. Nechápal jsem to. A nemyslím si, že to šlo pochopit.

Potěšilo mě ale, že mi napsala Joosje. Její:

> Healthy and safe?

Mě zahřálo u srdce. Chvilku jsme si psali.

Míša ze zpráv taky působila, že jí to dost rozhodilo. Aby ne. Všechny to rozhodilo. Svět se zbláznil.

### 22.12. Poslední den v práci

I tentokrát jsem spatřil DJe cestou. Zrovna nastupoval. Ovšem příjezd do Karlína jsme si prohodili. Já se totiž ještě stavěl v lékárně pro magnesium a betaglukany.

Protože jsem měl špenátové noky s sebou, nepřidal jsem se v poledne k ostatním, jdoucím do indie, i přes to, že to byl vlastně můj nápad. Za okny se ale v průběhu oběda udělalo tak hnusně, že jsem toho nijak zvlášť nelitoval.

Většinu dne jsem kreslil obrázky v inkscape. Vypadaly trochu dětsky, ale rozhodně byly pochopitelnější než fotky.

![image](22_1.jpg)

Dal jsem tisknout poslední plasty v roce. Postupně jsme se loučili. Vláďa vyjel první za bráchou a pak autem na jih. Potom šel Petr a pak já. Ivan ještě řešil aktualizace a DJ manuál, ze kterého jsem nebyl nadšený. Vlastně mi přišel příšerný. Ale nějak jsem neměl sílu s tím něco dělat.

### 23.12. Máma s Petrem do Vršovic

Na ulici už zase něco odporně pískalo. Nevěděl jsem co, ale kvalitě mého spánku to příliš nepřidalo. Máma měla přijet po dvanácté. Dost času na to vyměnit poklici a ještě si jít rychle zaplavat. Taky jsme si s Miškou chtěli zatelefonovat, než vyjdou na čtyř denní hike na druhém ostrově.

Sbalil jsem poklici a pánev a vyrazil. Dole pod domem si na pískání stěžoval pán se psem panu Kepkovi. Ten to ale neslyšel. Pan Kepka ale neslyší nic. Pan soused si myslel, že to jde ze školky od vedle. Šel jsem to ověřit a objevil, že jim píská interkom. Řekl jsem si, že se na to večer optám paní Kotrbaté.

Protože jsem ale zdržoval, začalo být jasné, že na Budějovickou do Tescomy a do bazénu to pěšky nedám. Vzal jsem tak první rekolo a do OC vyrazil na něm. S Miškou jsme si psali, kdy se nám to bude hodit a oba jsme to trochu posouvali. Vyměnit poklici se mi povedlo. Ale ušetřit na ní nikoliv. Snad mi vydrží léta letoucí.

V Tchibu jsem ještě koupil decaf. Od telefonátu mě ještě zdržela nehoda s pánem, který uklouzl a udělal si něco s kyčlí. Když ho ale odvezla sanitka, vyrazil jsem na pěší cestu do Podolí s Miškou ve sluchátkách.

Byli v Zéladnii koukat na místní ptactvo. Přespávali ve fancy bytu s výhledem a chystali se na trajekt.

Na bazén jsem měl asi jen půl hodinu. Chvilka v páře a kilometr pod 20 minut. Venku ale pršelo. Máma ale přijížděla do Libně a tak jsem to hecnul, půjčil si nextbike a v dešti přejel přes pražák na nádraží. Přijel promočený, ale načas. Petr přišel z tepla nádražní budovy a společně jsme se vydali ke mně domů.

K obědu jsem uvařil noky se špenátem a s tofu. Všem to buď chutnalo, nebo se rozhodli být taktní a pochválit mi to. Vlastně kromě máminý poznámky o tom, že ze sóji se posere.

Najedení jsme sepsali seznam a vyrazili na nákup. Nakupovat najedený je vždycky rozumnější. Nákup jsme uložili dom a tramvají vyrazili na výstavu betlémů do betlémské kaple. Šestka jede na Lazarskou. To mi úplně nedošlo. Ale z Lazarský už to byl jen kousek.

V podzemí, kde se výstava odehrávala, byl za kasou takový postarší, ale aktivní a upovídaný pán. Myslím, že to organizuje každý rok a i minule mě značně vysíral. Lidu tam byl trilion a betlémů taky. Zaujaly mě kyvadlové hodiny se zvonovým mechanismem. Máma se zasekla u pultu s cetkami a potom si pustila skleněnku na kuličkové dráze.

![image](23_1.jpg)

Deštěm zpátky jsme šli na Karlák.

Doma jsem se vrhl na pečení Tartiflette. Od DJova perfekcionismu to bylo daleko, ale dal jsem si záležet. Během čekání na upečení brambor jsme hráli deskovku *Všechny divy světa*, kterou jsem dostal rok dva zpátky od Evy a Petra. Byla dobrá. Každý jsme něco věděli.

![image](23_2.jpg)

Brambory chutnaly výborně. Dojedli jsme je někdy kolem deváté. Petr pak vyrazil na ubytovnu a máma po chvíli povídání a dlouhém dnu šla spát. Já si ještě chvilku psal s Miškou, protože už měla ráno.

![image](23_3.jpg)

### 24.12. Svíčky za obě babičky

Celou noc mě budilo pískání z venku. Neměl jsem úplně chuť nějak to řešit. Ale v hlavě se mi vířily i plány zavolat fízly. Rána mi došla trpělivost. Vyštrachal jsem ve skříni kinesiotape, protože lepší pásku jsem nenašel a v teplácích došel k sousedům a pískající interkom zalepil.

![image](24_1.jpg)

Nepomohlo to úplně, ale několik decibelů to ubralo a při zavřeném okně už bylo v bytě ticho. Byla to neskutečná úleva. A navíc jsem se cítil jako tajný vršovický hrdina.

Pustili jsme se do snídaně a dali Petrovi vědět ať dorazí.

Čekala nás příprava salátu. Uvařil jsem vajíčka, máma oloupala brambory a když jsme zjistili, že nemám kolečko na krájení brambor, Petr se ještě otočil v Edenu a pořídil ho.

Všechno jsem pokrájel do mísy, máma to zamíchala s omáčkou a hotový salát jsme uložili ven na balkon. K obědu jsme měli druhou polovinu včerejších brambor. Byly snad ještě lepší. Akorát okurky skončily v salátu, takže k okyselení zbyl jen lák.

Venku nepršelo. Vyrazili jsme proto procházku. Pěšky na Vyšehrad, prohlédnout si betlém uvnitř. Dál nás naše kroky vedly na náplavku, kde jsme si vyfotili společnou fotku.

![image](24_2.jpg)

Poslední zastávka před západem slunka byl kostel sv. Vojtěcha. Ten mě překvapil. Byla v něm dobrá akustika. Asi díky červenému koberci. Zapálili jsme dvě svíčky. Jednu za každou z mých babiček.

Za tmy jsme chtěli vidět světýlka ve Žlutých lázních. Pětkou jsme dojeli na Lihovar, došli k řece a objevili, že štědrý den je den bez světýlek.

Co už. Doběhli jsme dvacítku, počkali na Andělu 15 minut na sedmičku a doma jsme se pustili do smažení celerových řízků. Máma obalovala, jí smažil. Šlo to rychle. Na nerezové pánvi jsem potřeboval překvapivě málo oleje a stačil mi nejmenší plamen.

![image](24_3.jpg)

Kromě celeru jsme ještě měli každý třetinu obaleného eidamu. Vánoční večeři jsme dorovodili [jazzem z New Yorku](https://www.youtube.com/watch?v=8s7xUCe89qk&ab_channel=Maureenh) a se třemi talíři se vešli na můj malý stolek.

Celer měl úspěch. Nutričně je to slabota, ale aspoň to není tragédie. A chuťově.. není to maso. Je to celer v trojobalu. Celer je dobrej a trojobal taky.

Po večeři jsme si předali dárky. Máma dostala šálu, svíčku a zdravý likér na rýmu. Já druhý likér. A Petr svíčku. Měl jsem radost, že materiálních dárků bylo minimum a byly promyšlené.

Po jídle jsem promítal fotky z cesty na kole z La Rochelle do Prahy. Petr je ještě neviděl.

Myslím, že jsme to zvládli moc hezky. Sice jsme zapomněli uvařit svařák, ale co naděláš.

### 25.12. Nic nedělání

Máma mě probudila štracháním v koupelně. Spal jsem přes 9 hodin a od hodinek dostal skóre 86. Ale klidně bych ještě ležel. Posnídali jsme vánočku, čaj a kafe a pak jsem mámu doprovodil na vlak.

![image](25_1.jpg)

Měl jsem před sebou volný týden. V deníku zelo 57 nedopsaných dní za rok 2023. Většina z nich měla poznámky. Pár ne. Docela jsem chtěl z poznámek sepsat smysluplné texty. Taky jsem se ale chtěl válet. Dočíst knihu. A pustit se do programování zigbee.

Den jsem začal pročítáním toho jak funguje nemocenská u OSVČ. Pokud bych někdy chtěl jít na otcovskou dovolenou, čerpat mateřský příspěvek nebo od státu něco dostat v momentě, kdy se zrakvím, musel bych si po asi 2 roky platit nemocenské pojištění. A to jsem totálně nedělal. Rozhodl jsem se že od začátku roku 2024 budu. Dle webu se zvedl minimální poplatek. S paušální daní ale existuje i poplatek maximální a není o moc větší. Sociálka byla co do informací poměrně skoupá. Většina článků se stále zabývala rokem 2023 a na lidi s paušální daní se docela sralo. Taky jsem přesně nepochopil kam, dokdy a s jakými symboly peníze posílat. Přes ePortál jsem se ale k platbě přihlásil a doufal, že mi informace přijdou do datovky.

Pak jsem si dal salát a uleželý celer. K tomu jsem si pustil velmi nudný nový díl Simpsonů a pak se končeně pustil do psaná deníku.

Sepsat 52 dní asi byla utopie. Ale některé ty důležité, jako například [Dvojvrstvě opeřená](../2023_september/#309-dvojvrstvě-opeřená), [Humorné přešlapy](../2023_september/#129-humorné-přešlapy) nebo - [Deset úkolů pro Dobrodruha](../2023_july/#77-deset-úkolů-pro-dobrodruha-část-první) jsem chtěl dopsat.

### 26.12. Pozpátku

*Běhat pozpátku?*

Kokotina nebo ne? Knees over toes Guy si myslí že ne. A spousta článků to podporuje. Po ranní rutině jsem si řekl, že je čas vrátit se k běhání. Ale trochu jinak. Motto tohohle roku bylo [dělat věci pomalu](../../2023/#březen). Takže pomalu. Nebo možná pomaleji. Rok 2024 bude mít motto *dělat věci pomaleji*.

*Kam ale bežět?*

Do bazénu. Multisportku je třeba využít. Taky jsem si říkal, že pára a ledový bazén mi v rekonvalescenci po běhu pomůžou.

Snad to tak bylo. Akorát brýle jsem ztratil.

Zbytek dne jsem četl. Taky jsem si psal s Davidem. Byl s Týnou v Lodndýně. Noha ho pořád bolí, ale ušli 17000 korků, tak se asi lepší.

### 27.12. Je pryč už dlouho

Ráno mi napsala Míša. Poslala mi video jak jde po pláži.

[video](27_1.mp4)

Byl to patnáctý den ze čtyřiceti. Chyběla mi čím dál víc. Nejvíc mě na tom štvalo, že se vrátí a já odjedu na měsíc. Řekl jsem si, že do deníku musím přidat nějakou sekci vděčnosti. Objektivně jsem se totiž měl skvěle. Skoro líp než kdy jindy. Ale stejně na mě šla trudomylsnost. Už jsem jí chtěl zpátky.

Bolely mě lýtka. Jakože hodně. Asi jsem to s tím během pozpátku přestřelil. Přemýšlel jsem jak z toho ven. Klidem? To bych zas už nikdy nevyběhnul. Šel jsem to rozchodit. Stejnou trasu jako včera. Ale pomalu. Místo plavání pára na střídačku s ledovým bazénem. Dal jsem 4 otočky. 5 minut v ledu.

Zpátky jsem šel pěšky přes výhledy z Kavčích hor.

![image](27_1.jpg)

Taky jsem naplánoval badminton na čtvrtek. Skoro to bylo [výročí](../2022_december/#2712-badminton-a-oběd-s-marťou). Jen jsem moc nevěděl, jak na tom budou moje lýtka.
Po čtvrté jsem vyrazil na kole do Vojtova skladu v Petrovicích. Cestou jsem potkal 7 policejních aut se zapnutými sirénami jedoucími skrz město dobře stovkou. Jedno z nich dokonce byla zásahovka. O com jim šlo jsem se nedozvěděl. Ale západ slunka byl pohledný.

![image](27_2.jpg)

Vojtův sklad byl v suterénu toho snad nejzazšího paneláku v Praze. Malá místnůstka, ve které se skládají zařízení na otevírání oken. I testovací okno tam měl.

Domluvili jsme se, že mi pošle přístupy k fw a zdrojům a půjčil mi jednu elektroniku.

Zpátky jsem jel už za tmy. Zastavil jsem se ještě na nákup v Edenu. Doma uvařil jednoduché rizoto. A zbytek dne se věnoval knížce.

Je jedna věc, kterou si tu chci poznamenat. Souvisí s mým bojem se závislostí na pornografii. Poslední video, na které jsem se díval ve mě nezanechalo pocit prázdnoty a znechucení ze sebe sama. Natočil ho pár *Diana & Damien*. Jsou to vlogeři. Na YouTube se točí, jak cestují po světě. Na PornHub dávají záznam toho jak spolu spí. A je na nich vidět, že se milují. Že to není zinscenovaný, ale že to opravdu prožívají. A to jak spolu vypadají, když jsou nazí mi připomnělo mě a Míšu. Ne že bych jen koukal a psal do komentářů, že ti dva mají něco po čem toužím, jako spousta dalších. Já mám tu možnost to opravdu zažívat. A to chci. Nechci si to zničit tím, že bych měl videa v počítači radši než jí.

Chtěl jsem si to sem napsat. A vrátit se k tomu, pokud to bude potřeba. Doufám, že 2024 je ten rok, kdy se mi to podaří.

### 28.12. Pětihra

Pořídil jsem si pastu na zuby a veganský protein. Ne že by to měnilo moje ranní zvyky, ale cítil jsem, že když mi při čištění zubů pění pusa a ve vločkách cítím podivnou chuť, něco se mění. Taky mě pořád hrozbě bolely nohy.

Zkusil jsem to roztáhnout jógou. Trochu to pomohlo. V 10 jsem vyrazil za Marťou. Trochu zdržovala. Ale ve čtvrt jsme vycházeli. Před vánoci byla nemocná. Tak že byla v nemocnici a dávali jí antibiotika do žíly. Přes kopec jsme poměrně bryskním tempem přešli až na Olšanku. Byli jsme tam brzy, tak jsme si v Albertu pořídili olivové šneky a mandarinky.

Ondra přijel na jednokole, Réba v zápětí tramvají a Filip poslední autem. 2 hodiny je dost. Kór když tě bolí nohy. Ale tím že nás bylo pět tak jsme se stihli rozumně prostřídat. Některé hry byly dost vyrovnané. Hráli jsme vždy do deseti a jedna končila 20:18.

![image](28_1.jpg)

Fip jel po hře za Anet, která doma vařila. My jsme si šli sednout do italské, hned vedle badmintonu. Marťa vyprávěla o Zélandu, o neteři a o vánocích. Diskuse o dětech vydržela docela dlouho.

Po jídle Réba s Ondrou sedli na tramvaj a my s Marťou vyrazili zpátky pěšky k nám. Byl to povedený sraz. Měl bych jich svolávat více.

Doma jsem se vrátil ke knížce. Pobavilo mě, že i na sklonku l roku dočítal více než tisíci stránkového Strika.

### 29.12. 52 dní je prostě moc

Zjistil jsem, že 52 dní do konce roku nedopíšu. Nedopíšu ani polovinu z toho. Jedno z novoročních předsevzetí by mělo být, neodkládat deník na později. Vytyčit si na to půl hodinu denně a opravdu se tomu věnovat.

Devět a dvacátého asi lidé v lepších rodinách tráví objížděním příbuzných. Já jsem si naordinoval praní prádla a převlékání peřin.

Venku foukalo a tak jsem si řekl, že vyvětrám roztoče z obnažených dek. Pověsil jsem je na balkon a doufal že neuletí.

Protože mi nějakej zmrd ukradl brýle (Tentokrát jsem je spíš zapomněl v sušárně.(Ale ve ztrátách a nálezech nebyly!)) rozhodl jsem se na cestě do bazénu zastavit v dekáči.

Běh pozpátku a bokem na Smíchov je docela na dlouho. A ze Smíchova do Podolí ještě na dýl. Ale šlo to. A zatuhlé nohy jsem trochu rozběhal.

Dvacátého deváteho ale znamenalo bazén zdarma a v areálu bylo lidí randál. Po asi kilometru mě to tam přestalo bavit.

Rychlou chůzí jsem došel do Lidlu. Z tama bylo lepší dojít k Sáře a zalít jí kytky.

Konverzace v *Sářině kvítí* říkala:

> Sepíšu postup krmení Maliny a nechám to připravený na kredenci.

Buď nevím co je kredenc, nebo žádné instrukce zanechány nebyly. Chvíli jsem se radil s Googlem, ale dospěl k názoru, že kvásek nakrmím ve dnech budoucích. Kytky jsem ale zalil.

Před domem jsem uzřel, že deka ulítla. Naštěstí do keře u vedlejšího domu. Nějaká důchodkyně v okně mě o tom nezapoměla informovat.

Pověsil jsem povlečení a šel se ztratit v knížce.

### 30.12. Provokace

V posledním víkendu v roce pan kepka odečítal vodoměru. Nepřišlo mi to jako nejlepší plán. Většina Pražáků bude na silvestra z Prahy pryč, včetně mě. Opsal se mu proto spotřebu na papír a dal ho za dveře.

Odjezd z Prahy jsme měli naplánovaný na 11 hod. Telefonát s Miškou jsme nakonec na pasovali do hodiny předtím. Filip nás chtěl vyzvednout na pankráci , Což je tak 40 min. pěšky ode mě.

Ráno jsem tady posnídal, zacvičil si jógu, zabalil se, vylil kafe, vysypal zelenec na zem, uklidil po sobě ten bordel, dal Arnošta vysát, vysprchoval se, oblékl a vyrazil.

Míša mi vyprávěla zážitky z pěti denního Treku. Nachodili asi 75 kilometrů. Příroda byla nádherná, všude zeleno, ptáci, bílé pláže a tyrkysový oceán. Prý to byl nejkrásnější ks planety, který zatím viděla. Dokonce i brodění se skrz řeku prý bylo fajn.

Co ale fajn nebylo, byl fakt, že nějaké novozélandské slepice jim proklovali batohy, kvůli jídlu a kvůli odpadkům. Mišky nový drahý Fjällräven. Díra jak vrata. Mrzelo mě to.

Ale bylo moc fajn jí opět slyšet. V hlavě jsem pořád počítal dny. Dnešek byl to 18. ze 40. Možná jí ani nepoznám, až se vrátí.

Chvilku potom co jsem došel na Pankrác jsme se rozloučili a já vyrazil hledat ostatní do Albertu. Réba s Ondrou už tam byli. Filip s anet dorazili v závěsu. Nakoupili jsme zásoby na 3 dny, nalodili se do Méďi a vydali se na jih.

Řešili jsme to je vtípek a to je provokace. Většina našich vtípků rozhodně byly provokace. Byla to docela zábavná cesta.

Po příjezdu jsme se rozdělili na dva týmy. Tým jídlo a tým teplo. Byl jsem v týmu druhém, protože sekat dříví mě moc baví.

K obědu jsme vymysleli těstoviny s pestem. Akorát to pesto jsme nekoupili. To ale nevadilo. Měli jsme s sebou randál zeleniny a Réba z ní dokázala vykouzlit výborný oběd. Navíc jsme měli bramborové placky od Nováčkovic jako předkrm.

Když jsme byli najedení, využili jsme zbytku denního světla a vyrazili na procházku. Filip si byl jistý, že nedaleko od nás můžeme spatřit pštrosa. Google nám v tom ale moc nepomohl a tak jsme šli k mlýnu, podívat se, jak moc je řekla rozvodněná.

![image](30_1.jpg)

Mlýn byl ale sotva kilometr daleko a naše nohy měli na víc. Došli jsme tak až do vesnice Drahov a co naše oči neviděli? Pštros! Teda Emu, ale to už je minimální rozdíl. Napřed se bál. Byl na opačné straně výběhu vydával divné hluboké zvuky, trochu jako bušení bubnu. Pak se ale podél plotu přiblížil a skoro u nás hupsnul na kámen. A když říkám hupsnul, myslím tím, že se snažil obšťastnit kámen pod sebou svým rudým naběhlým penisem. Asi byl osamělejší než se zdálo. Po aktu ale přišel za námi. Shodli jsme se, že to byl hřeb dne. Trochu nechutný a bizarní, ale rozhodně hřeb

![image](30_2.jpg)

Slunce už zapadalo a my se tak vydali zpátky na chatu. Tam jsme připravili maso, sýry, zeleninu, salát a dresing. Filip roztopil gril a po půl hodině jsme se dali do hodování.

![image](30_3.jpg)

Byla to bašta. Nad jídlem jsme diskutovali, zda o půlnoci půjdeme plavat nazí do Pískovny. Ochladilo se totiž na 2°C a začala jít pára od pusy. Nejsme ale sračky a tradice je tradice. Jako sladkou tečku jsme měli grilováný banán.
Uvařili jsme svařák, zabalili ručníky a vyrazili ven. Bylo to daleko. Nejspíš mi to tak přišlo, protože jsem nepil. Navíc byla fakt zima. Boty nám přimrzali k vlakovému mostu.

Pláž byla celá bahnitá. Oblečení jsem nechal v převlékárně u lesa, narozdíl od ostatních, kteří se převlékali na kmenu spadlého stromu ležícího téměř ve vodě. S Ondrou jsme do vody vezli první. Rébu chytla křeč do nohy ale nakonec se ponořila taky. A Nováčkovic jí následovali. Žádné velké plavání se ale nekonalo. Jestli jsem byl ve vodě 30 sekund, tak hodně. Teplé oblečení a svařák rozhodně přišly vhod.

![image](30_4.jpg)

Cesta zpátky byla snad ještě delší. V chatě jsme si ještě povídali, jedli jednohubky s pomazánkou, Ondra četl tweety Zrzky od vedle a spát jsme šli někdy před třetí.

### 31.12. Mezi Nadějí a Láskou

Vstal jsem první. Opět jsem se totiž probudil první. Tentokrát pár minut po mých standardních sedmi ráno. Zbývalo mi posledních pár desítek stránek *Running Grave*, tak jsem se do nich pustil a zhruba po deváté jsem věděl jak to všechno skončí.
No a pak už jsem teda vstal. Naštípal jsem venku dříví a zatopil. Během prvního praskání dřeva v kamnech přišel dolů Ondra a postavil na čaj. V 10 hodin přesně zavolala Miška. Uvnitř nebyl signál, nasadil jsem tedy kabát a šel si sednout ven. Popřála mi spoustu krásných věcí, z nichž mě nejvíc pobavilo *hodně sexu*. Inu.. to bude záležet i na ní. Ale těším se na to.

Během našeho telefonátu se ostatní pustili do snídaně a když jsem se k nim připojil, byli už téměř najedení. Dal jsem si vánočku a chleba se zbytkem sýrové pomazánky. Naplánovali jsme výlet. Autem do Vlkova. Pěšky kolem rybníku. Lesem. Potom po úzké cestičce mezi rybníky Nadějí a Láskou a pak kolem dalších rybníků pojmenovaných Skutek, Měkký, Pražský, Fišmistr a hromadou dalších obdobně chytře pojmenovaných. A pak zpátky k Hotelu Vlkov, kde nám Alex dal tip na bramborové knedlíky s žahourem.

Navařili jsme čaj, zabalili svačinu a Méďou dojeli do Vlkova. Cestou jsme se zastavili ve Veselí u Penny. Vyslali jsme Rébu s Filipem na nákup a když se vraceli, rozhoupali jsme Auto pařením na disco verzi Popelky.

Pak jsme ale přešli na hudbu z Pána prstenů. Proto jsme si potom většinu dne dělali srandu z toho, že lidé které potkáváme jsou skřeti.

Hotel Vlkov byl zavřený. Naštěstí jsme měli Méďu a mohli jsme po návratu přejet do jiné reštiky. Cestičky byly rovné a skřetů bylo mnoho. Někteří s sebou měli i vrrky. Na zatáčkách velmi dlouhých a rovných cest jsme si rovným dílem dělili svačinu a uprostřed rybníků si vyfotili společnou fotku.


[video](31_1.mp4)

Když jsme se vrátili k autu, měli jsme nachozeno asi patnáct kilometrů. Cestou jsme potkali ceduli hlásající, že v Pondědráži vaří. Anet to ověřila telefonem a ukázalo se, že cedule nelhala. Byla to vesnická hospoda se smaženými jídly. Ale byla férová. Dal jsem si květák s americkými brambory. Filipův guláš vypadal dobře, Ondrův králík taky a smažené věci nebyly nasáklé olejem.

![image](31_2.jpg)

Po chvíli se k nám připojili Alex se Zuzkou. Zuzka nám vyprávěla o jejím králíkovi a o tom, že se živí česáním. Plátno za nimi promítalo film, kde Menšík soutěžil v pojídání jídla s Bernardýnem.

Po dojedení a dopití jsme se se s Alexem a Zuzkou rozloučili a auty jsme vyrazili do našich chat.

Večeři jsme opět měli s grilu. Byl toho jetě větší randál než předešlého večera. Do půlnoci jsme hráli Hanabi a 2 minuty po půlnoci si připili šáňem šťastný nový rok!

Čekala nás ještě výbušná koťátka. Prohrál jsem první a docela brzy. Odpsal jsem na pár zpráv, popřál ostatním dobrou noc a vyrazil do pelechu. Měl jsem s sebou špunty a tak jsem zalomil poměrně brzy.

[>> Leden](2024_january.md)
