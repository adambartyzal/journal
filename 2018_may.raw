## [Květen](2018.md) <!-- omit in toc -->

- [1.5. Úterý - Znovu pro ARC](#15-úterý---znovu-pro-arc)
- [2.5 Středa - Dočetl jsem knížku (a hned se pustil do další)](#25-středa---dočetl-jsem-knížku-a-hned-se-pustil-do-další)
- [3.5. Čtvrtek - Našel jsem ISIC i ARC](#35-čtvrtek---našel-jsem-isic-i-arc)
- [4.5. Pátek - K Zoe](#45-pátek---k-zoe)
- [5.5. Sobota - Rainbow Gathering](#55-sobota---rainbow-gathering)
- [6.5. Neděle - Poleháváme u řeky](#65-neděle---poleháváme-u-řeky)
- [7.5. Pondělí - Na pláž](#75-pondělí---na-pláž)
- [8.5. Úterý - Z pláže na kolej](#85-úterý---zpláže-na-kolej)
- [9.5. Středa - Je mi blbě](#95-středa---je-mi-blbě)
- [10.5. Čtvrtek - Je mi o něco lépe](#105-čtvrtek---je-mi-o-něco-lépe)
- [11.5. Pátek - Na Borneo](#115-pátek---na-borneo)
- [12.5 Sobota - Skrz nekonečné plantáže olejových palem](#125-sobota---skrz-nekonečné-plantáže-olejových-palem)
- [13.5. Neděle - Džungle, jeskyně a zase džungle](#135-neděle---džungle-jeskyně-a-zase-džungle)
- [14.5. Pondělí - S Floriánem za orangutany a ještě dál](#145-pondělí---sfloriánem-za-orangutany-a-ještě-dál)
- [15.5. Úterý - Do apartmánu v Kota Kinabalu](#155-úterý---do-apartmánu-vkota-kinabalu)
- [16.5. Středa - Cesta na skútrech, slum a donuty](#165-středa---cesta-na-skútrech-slum-a-donuty)
- [17.5. Čtvrtek - Zpátky na Taiwan](#175-čtvrtek---zpátky-na-taiwan)
- [18.5. Pátek - Taiwanské grilování](#185-pátek---taiwanské-grilování)
- [19.5. Sobota  - Stěží jsem opustil pokoj](#195-sobota----stěží-jsem-opustil-pokoj)
- [20.5. Neděle - Návrat nemoci](#205-neděle---návrat-nemoci)
- [21.5. Pondělí - Lečím se mnišskou stravou](#215-pondělí---lečím-se-mnišskou-stravou)
- [22.5. Úterý - Den v knihovně](#225-úterý---den-vknihovně)
- [23.5. Středa - Víno a sýr](#235-středa---víno-a-sýr)
- [24.5. Čtvrtek - Větrám peřiny](#245-čtvrtek---větrám-peřiny)
- [25.5. Pátek - Den s radostným koncem](#255-pátek---den-sradostným-koncem)
- [26.5. Sobota - Se Ziburou je ámen](#265-sobota---se-ziburou-je-ámen)
- [27.5. Neděle - Snad ten nejteplejší den prosezený před závěrečnou prací](#275-neděle---snad-ten-nejteplejší-den-prosezený-před-závěrečnou-prací)
- [28.5. Pondělí - Pokračuji v psaní](#285-pondělí---pokračuji-vpsaní)
- [29.6. Uterý - Větrák, který nefouká](#296-uterý---větrák-který-nefouká)
- [30.5. Středa - Je mi zase o rok víc](#305-středa---je-mi-zase-o-rok-víc)
- [31.5. Čtvrtek - Jdu plavat](#315-čtvrtek---jdu-plavat)

### 1.5. Úterý - Znovu pro ARC

Strach z nemožnosti opuštění země mě vyhnal na imigrační agenturu. Časy odjezdu autobusu jsou neúprosné, a tak jsem nestihl spořádat své ještě vřelé vločky ani vypít horkou kávu. V roztrhlých pantoflích se blbě chodí, ale ve zdejším horku se mi v teniskách potí nohy. Na boso tedy!
V autobuse jsem potkal Mongolku z čínštiny. Ale nechtěla se družit, a tak jsem se ponořil do tajů Ziburových cest. Zrovna přelétal z Turecka do Izraele.

Než jsem se nadál, nastala chvíle zmáčknutí tlačítka a odmávnutí kartičkou za patnáct.

Na agentuře mi starý pomocní okamžitě vrazil ARC formulář do ruky, ale v dáli jsem zahlédl známého úředníka z Taoyuanu, který ihned zpravil ostatní o mé ztrátě dokladů. Kluci tam tedy projeli šuplíky, ale co naplat. Moje ARC jim nikdo nepřinesl.

Zato jsme ale dohromady dospěli k řešení. Novou kartu prostě nepotřebuju. Po návratu z Malajsie si prostě nechám dát razítko na devadesát dní a hotovo.

Poté jsme ještě chvíli kecali o mojí cestě okolo Taiwanu stopováním a pak jsem se s nimi rozloučil. Bos jsem se vydal do RTmartu. Poslech Dětí mezi repráky ve mně vyvolal jistou melancholii, a mozek mi vypočítával, kolik peněz proletělo komínem. Patnáct set českých za rezidentní vízum, tisíc místních za ARC, 220 místních za prohlídku v nemocnici. 300 za test a jízdy, další drobné za fotky a dojíždění na imigrační, cesta do Jindřichova Hradce, mezinárodní řidičák bez razítka, dvakrát.

No dřív, než ten seznam skončil, octnul jsem se v RTmartu. Kde proletí další finance, tentokrát díky mému žaludku. Nakoupil zavařenou zeleninu, kečup, omáčku na těstoviny, burákové máslo a zeleninu. To budou hody. 
Autobus zpátky stál v koloně, takže ho stihnul i Filip, který vyrazil na nákupy do BigCity. 
Po návratu jsem nalezl Jardu, jak vyndává pecky z rozinek. Nožem po jedné. Zenovější a zbytečnější činnost už jsem dlouho neviděl.

Dan se přiřítil ze záchodu s novinou, že uklízeč myje záchody stejnou štětkou, jako umyvadlo a kohoutky. A to rovnou za sebou. Takže e-coli se vesele šíří skrze celé toalety. Docela mě to pobavilo, protože za prvé: Všechno poté spláchne hadicí a za druhé, na našich cestách jsme už byli vystaveni tolika špínám, že umyvadlo s minimálním množstvím mikrobů, nebude to, co nás zrakví. Ale Dan už se prý umyvadla nikdy nedotkne.

Jak už mezi kluky bývá diskuze, která začala takto nevinně, se zvrhla do polemizování o tuhosti hoven a podobných podivností. Kluci podmáznutí trochou vína z RTmartu za sto padesát, přihazovali jeden názor lepší než druhý. Nicméně jsme tím zabili půl večera, a protože jsem měl připravovat prezentaci na World Music, bral jsem to jako dobrou prokrastinaci. 
Když už nás to omrzelo, šel jsem se opět ztratit do knížky. Zibura už prošel Nazaretem a blíží se Jeruzalému. 

### 2.5 Středa - Dočetl jsem knížku (a hned se pustil do další)

Zápisky z dnešního dne jsou velmi stručné, jelikož půl dne jsem něco psal a druhou půlku dne jsem zase něco četl.

Dopoledne jsem zabil opakováním čínštiny, učením nových slovíček pomocí Memrise a čmáráním čínštiny nesystematicky po mých posledních čtverečkovaných papírech.

V rámci šetření peněz jsem poobědval věci nakoupené v RTmartu předchozího dne.

Přednášku z Green Energy jsem zneužil k dopisování deníku. Je třeba se tam soustředit asi tři promile času, a tak jsem doháněl své zápisky, které vyžadují času a soustředění o mnoho více. Stejně bude po návratu potřeba značná revize, protože retrospektivní čtení odhaluje spoustu nesmyslů, které má roztržitá mysl vytvoří.

Do čínštiny zbývaly tři hodiny, a tak jsme se odebrali na basketbalové hřiště. Alespoň umíme říct hrát basketbal. 打籃球. Nechtělo se mi hrát hru, ale házel jsem si sám na koš. Došlo mi, že jsem na hřišti nebyl tak měsíc, a že čas letí neskutečným způsobem.

Přídavná jména, která nám Erik dal minule, a větnou stavbu jim přidruženou jsme opakovali první hodinu.

Po čínštině jsem se odebral na balkon, kde jsem si zavěsil hamaku a v ní jsem po zbytek večera dočítal Ziburu. Konečně se dostal do Jeruzaléma a já jsem si tak mohl odškrtnout další knížku na svém seznamu. Samozřejmě jsem se hned pustil do další, tentokrát z cesty po Nepálu.

![image](2_1.jpg)

### 3.5. Čtvrtek - Našel jsem ISIC i ARC

Na koleji je strašná spotřeba toustového chleba a burákového másla. Ne vážně. Za tu dobu, co jsem tady, mám už čtvrté burákové máslo. Vloček je enormní spotřeba jakbysmet. Víceméně každé ráno snídám vločky s rozinkami, a když se necítím plný, dám si toast s burákovým máslem. 
A dneska tomu nebylo jinak. Při přípravě prezentace na Introduction to World Music, jsem zbaštil snad pět toastů.

Nutno říct, že můj žaludek pracoval podstatně více, než má hlava, protože PowerPointová prezentace zela prázdnotou. A to jsem jí chtěl mít hotovou už včera.

Ale nakonec jsem něco splácal. Filip hrotil přípravu nejméně o 100 % více a jeho všetečné otázky mě trošičku vytáčely, ale konec konců prezentovali jsme společně, takže jsem se na to nemohl vyprdnout úplně. 
I oběd jsem zvládl na pokoji. Žluté nudle s omáčkou a rajčaty mě posunuly o trochu dál na ciferníku hodinek k deadlinu, aniž by má hlava generovala nějaké hodnoty.

Nutno ale říci, že se dostavil úspěch naprosto jiné kategorie. Ve skříni, kterou už jsem několikrát prošel, jsem objevil svůj ztracený ISIC. A pár momentů nato i ono nešťastné ARC. To mi vlilo krev do žil a chuť něco dělat.

Tak půlhodiny před hodinou už jsem nicméně disponoval pěti slajdy o Smetanovi, Janáčkovi, Dvořákovi a nějakém všeobecném úvodu. Ve třetím patře jsem si šel vyzkoušet si to odpřednášet.

Krize to bude, ne že ne. Podcenil jsem přípravu. Ale už bylo pozdě něco dělat. Rychle nahrát na flashku a kvapem na hodinu, kam se kluci již evidentně odebrali beze mě.

Ani dnes se začátku hodiny nevyhnula Taiwanská akademická čtvrthodinka. Následovaly čtyři čínské prezentace. První o ruské kapele kino. Další o Korejské hudbě, pak Vietnamské a Taiwanské. Poslední byla obzvlášť ubíjející, neb holčina prostě četla text z monitoru.

Když přišel můj čas. Technika mě zradila. Diakritika se rozsypala jako čaj do moře v Bostonu. Linky nebyly klikací a vůbec, počítači se nechtělo.

Ale před lidmi sem byl v dobrém hypu a docela mě to bavilo. Na rozdíl od předchozích tichých statických přednášejících bez mikrofonu, s trochou pohybu, úsměvy do publika, tak jak to mám rád. Ani jsem se nenadál a už hrála Dvořákova Humoreska uvádějící Filipovu část.

Při poslechu normalizačních písní Karla Gotta a undergroundových Plastic People of the Universe, zůstali Asiaté nezúčastnění, ale Jardovo závěrečné „Já tě omrdám“ je rozesmálo, i když textu nerozuměli ani ň. 
Po rychlé otočce na koleji, která byla na 複習 příliš krátká, jsme se odebrali na čínštinu, kde na nás Erik čekal s testem. Ten měl čtyři části. Matching, výběr slov, výběr odpovědí a ústní test. 
Nebyl to problém pro nikoho ze zúčastněných.

Na večeři jsme šli rovnou z čínštiny a po chvíli zmateného pobíhání po zavřených podnicích jsme zakotvili v podniku, kde jsme ještě nebyli. Nebyl vegetariánský, takže příště ho vynechám, nicméně objednal jsem jídlo, kde by mohlo být maso zastoupené v naprostém minimu.

Neměli ho, a tak jsem musel přesedlat na kari. Nebylo zlé, masa tam taky nebylo moc, ale celkově mě místo moc neoslovilo. Možná tomu taky pomohl těžce přeslazený čaj.

Až při odchodu mě potěšila jistá drobnost, a to ptačí hnízdo, které majitelé obchodu neodstranili, ale použili noviny jako ptačí záchod a nechali švitoření ptáků bez drastického zásahu. 

### 4.5. Pátek - K Zoe

Vstával jsem co možná nejdříve. Dneska mě a Jardu čeká velká pouť až do 花蓮. Před takovou akcí jsem ale ještě musel zabalit věci do krosny, a vyrazit do školy na ústní midterm z English Oral Communication. V obavách z nedostatku jídla cestou, jsem spořádal obrovskou misku kaše, a dva toasty s marmeládou a burákovým máslem.

Na angličtinu jsme s Filipem dorazili společně, ale ještě jsme nebyli na řadě, a tak jsme obsadili gauče v diskusním koutku, který byl opuštěný už nějaký ten pátek, a pavučiny se pomalu kupili na atrapě krbu u stěny.

Každý na jednom gauči, s nohama přes hrany, jsme očekávali, až se dvojice Asiatů vypovídají. Když nás konečně poslali dovnitř, Jeff se nás zeptal na dvě otázky. Něco ohledně článku o rozpadu manželství a o jídle s tarantulí. A to bylo všechno. Jaký to zbytečný test. Ale diktát z 台北e to zřejmě vyžaduje.

Jardova hodina ještě neskončila, a jelikož jsme byli dohodnutí vyrazit rovnou bez otočky na koleji, šel jsem ještě vybrat peníze do hlavní budovy a napsal mu, ať mě tam vyzvedne.

Na poště jsem ještě nakoupil známky, které plánuji využít k rozeslání pohledů do světa.

Na stop jsme se odebrali nedlouho poté. Překážel nám kamion, ale za chvilku odjel a uvolnil tak prostor pro malou Toyotu, kterou řídil kravaťák, jedoucí právě z pohovoru ohledně nové práce ve zdejším science parku.

Na rozdíl ode mě ještě nejedl, a tak jsme se zastavili na odpočívadle u dálnice, kde Taiwanci postavili jídelní centrum velké jak BigCity pro projíždějící auta. Jeho brunch se sestával z masových koulí s masovou omáčkou a k tomu měl masový dezert s krví. Ale jinak to byl fajn cápek s výbornou angličtinou.

Řeč přišla na Host Towny v Číně což bylo zvláštní, protože včera jsme se o tom bavili u večeře taky. A nepřišel jsem s takovým tématem já, čestný skautský. Nebylo to poprvé, co jsem v několika dnech narazil na jisté téma z nesouvisejících důvodů a pak dlouhou dobu nic.

Vyhodil nás dle domluvy u Exhibiton Center, odkud jsme přešli na stopovací místo uprostřed chudinské čtvrti, jak jí nazval Kali, směrem do Yilanu (宜蘭).  
Ve vzduchu se vznášel nezaměnitelný odér chou tofu, a kousek od nás auta stavěla kvůli nákupu betelu. Minulo nás Bently a Jarda prohlásil, že ničím míň fancy nepojede. 
Jeli jsme SUV Hondou s párem vybělených Asiatů, nehovořících anglicky. Tunelem dlouhým jedenáct kilometrů, na jehož konci se nacházelo jiné počasí než na jeho začátku. Horší počasí abych byl přesný.

Hodili nás na nádraží, což v případě Yilanu, není nejšťastnější, neb silnice je mimoúrovňová a daleko.

![image](4_1.jpg)

Hlad nás již dostihl, a tak jsme se vydali skrz trh a se zastávkou v lékárně pro náplast a nové špunty do uší, pro něco k snědku.

Se zapojením své čínštiny jsem objednal veganské 包子. Veganské proto, že byly plněné sladkou pastou z fazolí. A tak jsme nepotřebovali sladkou tečku, kterou jsme předtím plánovali. Od Kaliho přišel tip na místo, kde stopnul Teslu za šest sekund. Pár stanic vlakem jižně, kde se nás paní čínsky vyptávala, kam jedeme. 不懂, byla naše nejčastější odpověď, ale přece jen jsme něco pokonverzovali.

Z vlaku jsme se odebrali na doporučené místo, kde se odehrávalo něco, co naše české mysli nebyly schopny pobrat.

U východu ze školy stála hlídka složená ze studentů s rozlišováky. Ti doprostřed silnice postavili kužely a zábrany, a pomocí dalších zábran pouštěli žáky ze školy pouze, kdež byla zelená na semaforu. To že právě onen semafor plnil jejich práci za ně, nikoho nepohoršovalo, a tak se tato akce opakovala asi čtyřikrát, načež v další červené, proběhl zbrklý úklid kuželů, zábran a vlaječek a celé představení skončilo.

![image](4_2.jpg)

My jsme se tedy ujali oné křižovatky jako prostoru pro auto stop. Auto zastavilo, ale auto policejní. Už když se k nám blížilo, říkal jsem Jardovi, že stopnout si policajty se jen tak někomu nepoštěstí, a když vystupovali z auta měl jsem pochybnosti o tom, že nám nesou dobré zprávy. Ale s úsměvy nám anglicky sdělili, že nás vezmou. Ale jen na konec jejich okrsku, kde se prý dá stopovat dobře a když ne, je tam i vlak. Policejním BMW jsem jel poprvé. Tvrdě dodržovali rychlost a veškeré předpisy, a protože jejich okrsek nebyl bůhví jak velký, po pár minutách jsme se ocitli na křižovatce a loučili se s nimi.

Ohledně dobrého místa měli pravdu. V podstatě jsem jen tak náhodně mávnul cedulí a už jsme nastupovali. Ale tentokrát jsem nevybral dobře. Úsek cesty s nejvyšším výskytem prudkých zatáček, klesání a stoupání, a to všechno náš řidič bral minimálně stovkou, což můj žaludek nebral dobře.

Vůbec dobře. Jednou jsme museli zastavit, abych se nadýchal čistého vzduchu. To ale nešlo v tunelu o několik kilometrů dále, a tak nezbývalo než zvracet do igelitového pytlíku. Pro jistotu se mi podařilo pozvracet mu i sedačku, naštěstí koženou.

Kluk to bral s humorem, ale já se cítil zahanbeně. Navíc bráno v potaz, že mířil na svoji svatbu ve vycíděném autě. Kdybych mu pozvracel oblek, tak by to asi tak s humorem nebral. Ale hodil nás až do 花蓮, přímo před altán, kde jsme měli v plánu dát pivko a grill.

![image](4_3.jpg)

Počasí ale mělo jiné plány, protože se rozpršelo, a tak jsme se nekonečnou hlavní třídou odebrali k nádraží. Cestou jsem se ještě zastavil pořídit si sklo na displej. Můj, zde tak trochu atypický model, neměli, což v následujících několika dnech vedlo k asi pěti šlicům přes celý telefon, které škrábanec, který mě do té doby tak štval, nechal na druhé, ne-li třetí koleji.

Se sušenkami nakoupenými na stejné ulici, jsme vlakem vyrazili jižně. Na stanici, kde už jsem jednou byl, jak jsem po vystoupení zjistil.

Taiwan je prostě malý. Nakoupili jsme pivka pro nás a pro Zoe a po chvíli bloudění jsme dorazili k ní, kde už nás čekala společně s Portugalcem mluvícím čínsky.

Byl to vyčerpávající den, a tak jsem po dopití 18 days brew. A sprše zalomil na podlaze a spal až do rána. 

### 5.5. Sobota - Rainbow Gathering

Na to, že jsem ležel na kachličkách, jsem se docela vyspal. Člověk si zřejmě zvykne na cokoliv. Po čištění zubů jsme se společně s Portugalcem a Zoe vydali na snídani. Jak on, tak já jsme vyrazili s krosnou, neboť už jsme neplánovali návrat do bytu. 
Lahváče jsme vrátili do FamilyMartu, kde jsem za jednu láhev utržil dva dolary. Správná česká spořivá mysl ví, že je lepší mít dva dolary než dva dolary nemít. Na rozdíl od mysli portugalské, která nad drobáky ohrnula nos. A tak česká mysl česká vydělala dolary rovnou čtyři.

Ve snídaňovně jsem si dal toast se salátem a vaječnou plackou. Mě i Jardu zaujala Taiwanská televize, kde si společně s členy (zřejmě) vlády, podával ruku Darth Vader a jeho Storm troopers.

Portugalec odešel s nějakým čínským proslovem, ale má úroveň je daleko za jeho, takže jsem mu nerozuměl zhola nic. Pouze jsem mu popřál šťastnou cestu, a nechal ho jít.

Když Zoe dojedla, vydali jsme se pryč také. Jarda s ní zpátky na byt, odkud plánovali vyrazit na Rainbow na skútru. Já k silnici na stop.

Vzal mě starší pár, neschopný mluvit anglicky. Pán se mi něco dlouhou dobu snažil něco přeložit jeho iPhonem, ale zdá se, že i Apple nedokáže svou techniku přizpůsobit všem. Čínsky jsem jim sdělil, že jsem výměnný student z České Republiky, studuji 中華大學, a že se mi Taiwan moc líbí. Taky jsem předal informaci o tom, že bych rád skončil na silnici číslo jedenáct, ale to už se s tak velkým úspěchem nesetkalo, neb jsem skončil opět na nádraží v 花蓮. 
Poučen z předchozích návštěv tohoto strategicky nešťastně umístěného středobodu, jsem rovnou skočil na oBike a dal se na něm směrem k moři. Tak asi po osmi kilometrech jsem uznal, že místo je vhodné, ke stopu na silnici číslo jedenáct. Co mi ale nehrálo do kapsy, byl zpropadený oBike. Je třeba být online, pro jeho odevzdání. A můj kontrakt s místní telekomunikační firmou FarEasTone, je naneštěstí v trapu. Wifi u 7-11 nebyla. Několik dalších bloků také ne. Až po asi dalších dvou kilometrech se mi podařilo oBiku zbavit u nějakého hotelu.

Stop ale proběhl bez problému. Pár, čtyřicátníků. Muž z 台北, žena z Kaosiungu. Jak z lovestory. Oba chtěli navštívit Prahu a šetří si na výlet, neboť žena je historičkou a o Evropě toho víc než já, i když tam nikdy nebyla.

Hodili mě až před křižovatku popsanou v manuálu, jak se dostat na Rainbow. Odtud jsem se dal pěšky zhruba 3 kilometry, než mě přivítala cedule „Welcome Home, We Love You“.

![image](5_1.jpg)

Zrovna se podával oběd. V kruhu kolem ohně, z velké mísy do misek z kokosu. Několik lidí odložilo své svršky a obědu se oddávalo v rouše Adamově. Našel jsem Jardu a Zoe, kteří už pracovali na přidělených fazolích. Náklady na jídlo se vybírali do kouzelného klobouku za pomocí vlezlé písníčky „Put your love in the magic hat“. Přispěl jsem jim stodolarem.

Po jídle proběhla oznámení o tom, co se bude dít v následujících hodinách a dnech. Nahá Britka přišla s nápadem zinscenovat nějaký film jako divadlo, což mě zaujalo a přidal jsem se do jejich workshopu. Zhruba hodinu jsme tedy řešili, o jaký film by se mělo jednat. Padl Aladin, Lví král, Pán prstenů a další, ale nakonec zvítězily Star Wars, díky množství charakterů a pružnosti tématu. Další z příkladů, kdy se v krátkém časovém období objeví stejné téma z různých příčin. Kluk, co se chtěl zhostit role Darth Vadera, svolal radu ohledně scénáře na později, do čajovny. Já jsem si šel obcházet okolí, abych zjistil, jak daleko zasahují pomyslné drápky duhového shromáždění.

Dosahovaly daleko na obě strany řeky. Společně s Japoncem jsem přenášel vodu ve velkém kotli a potkali jsme Singapurce, který mluvil česky. Pokračoval jsem řekou dále a narazil na Jardu a Zoe, kteří hledali ideální místo pro stan. Společně jsme skončili v čajovně, se zrzavým cápkem v cylindru a společně popíjeli maté a poslouchali ostatní členy, kteří hráli na kytaru a zpívali.

Po zhruba hodině v čajovně, jsem se odebral zpátky nahoru k ohni, kde se pořádal Gender Blender. Tj. diskuzní kruh, s tématem nevyrovnanosti pohlaví ve dnešní společnosti, problematikou trans genderu a feminismu.

Když přišla řada na mě, sdělil jsem shromáždění, že podle mě jsme se narodili do nejlepší doby, co se rovnoprávnosti pohlaví týče, ale nelíbí se mi moderní feminismus, který je spíše nenávistí mužů než snahou o rovnoprávnost.

Večer se nachýlil a sborové zvolání „food circle now“ přilákalo ostatní z okolí na společnou večeři. Taiwanské suroviny po italsku a banánovo-arašídový zákusek, byly snad to nejlepší, co jsme za poslední půlrok jedl. U večeře jsme se bavili o blues s hipíkem Elijahou, který byl tak v průběhu drogám holdoval tak často, že pár čistých dní na Rainbow ani nepročistilo jeho systém. Obvzlášť mě pobavila jeho odpověď na otázku „Did you came to the Taiwan just because of the Gathering?“. Po asi minutě ticha z něj vypadlo „…Yeah“.

Večerní až noční program obstarala talent show. Písníčky jako: „Take your shit, to the shit pit“ mi ještě dlouho hrály hlavou.

Někdy po půlnoci ale byl čas natáhnout si v nedalekém přístřešku se slámou a různým dalším harampádím hamaku a uložit se ke spánku. 

### 6.5. Neděle - Poleháváme u řeky

Po ránu jsem se poflakoval v hamace. Měl jsem ukulele a drnkal jsem si, dokud do přístřešku nepřišly dvě slečny. Jedna ze Švédska a druhá vlastně nevím odkud. Právě druhá zmíněná ale přišla do půl těla nahá a velmi obdařená. Spolu se dohadovali o tom, zda je ve společnosti ok chodit bez oblečení a od Švédky jsem se dozvěděl, že Skandinávky mohou chodit nahé, zatímco Skandinávci nikoli. Což je feminismus na nejvyšší úrovni, ale dle ní šlo o sexismus. Haters gonna hate.

Po chvíli se odebrali na stop do 花蓮 a nahradil je Jarda se Zoe. Ti spolu šermovali rákosovými tyčemi a ohrožovali při tom moji osobu. Když se rozhodli tyčemi přesouvat nechutné objekty, jako navlhlý igelitový pytlík mě přes hlavu, neměl jsem z nich zrovna radost.

![image](6_1.jpg)

Skupinový pokřik „Food Circle“ nás po dvanácté donutil odebrat se k ohni. Ostatně jsme měli docela hlad. U ohně ale žádné srocení neprobíhalo, ba i kuchyně vypadala poněkud osiřele.

Co naplat, přesunul jsem hamaku k řece a pokračoval v polehávání. Jarda přinesl kytaru a se Zoe jsme se učili čínsky. Naučili jsme se slova jako: kadit, močit, záleží na počasí, hrát na kytaru a další.

Po notné chvíli jsme opět zaslechli „Food circle“, ale poučeni minulým neúspěchem, nechvátali jsme k ohni, ale rozhodli se vyčkat na to, až budou proudit lidi.

To se stalo až potom co se ozval pokřik „Food Circle Now“, což odhalilo podstatu těchto pokřiků. I tohle jídlo bylo výborné. Lepkavá rýže, nějaká náhodná zelenina a jako zákusek meloun.

Potom jsme se zase odebrali k hamace. Tu mi zabrala Zoe, a tak jsem si došel pro ukulele a hrál jsem si na něj, leže na zemi. Duhoví lidé ocenili místo, které jsme zabrali. Když zapadlo slunce, ukázalo se, že příroda kolem nás svítí. Svítily houby, svítily větve, svítili brouci, a dokonce i sliz na mrtvém bambusu světélkoval.

![image](6_2.jpg)

Další čínská slova a další flákání. Nevypadalo to, že bych svůj krokový limit dnes dodržel. Vlastně jsme tam byli až do večeře. Před tou začalo pršet. A tak jsem rychle seběhnul k řece a uklidil síť.

Večeře proběhla pod igelitovou střechou. Ta se nadouvala pod dešťovou vodou a nějaká expert se špičatým klackem ji proděravěl.

K jídlu jsme tentokráte měli Taiwanskou kuchyni. Se sójovým masem, dvěma druhy nudlí, fazolemi salátem a výbornou omáčkou. Jako dezert rajčátka. No… nacpal jsem se k prasknutí.

Déšť narušil večerní plány, a tak jsem se odebral do přístřešku a uložil do hamaky. Před spánkem mě ještě navštívila Ukrajinka, která před Rainbow bydlela u Zoe a spolu jsme se chvíli bavili, ale i ona byla unavená, takže jsme šli spát. 

### 7.5. Pondělí - Na pláž

Vzbudili mě lidé, prohrabující své baťohy. Kolem deváté jsem se odhodlal zvednout z hamaky a začít balit. Než jsem stočil deku, přišel Jarda a s jiskrou v oku mě čínsky informoval o tom, že Zoe čtyřikrát zvracela a odjela na skútru k doktorovi. Rainbow není dvakrát hygienická záležitost. Jíst nudle ze země pokryté blátem se nevyplácí. I když to jsem dělal já, ne Zoe.

Každopádně, dobalili jsme se a vyrazili na cestu. Když jsem šel pro vodu, dostal jsem od žida papáju a banán na cestu. Chtěl jsem se rozloučit s Polkou, ale nikde nebyla. Nakonec jsme vyrazili na pěší túru na pláž.

Bylo docela horko, a když nás minulo první auto, řekli jsme si, proč vlastně nestopujeme, když to jde. A tak jsme po pár minutách obývali korbu malého náklaďáčku, který nás hodil na křižovatku se silnicí číslo 11. Tam jsme s ním dali selfie a vydali se pořídit si něco k jídlu, neb na pláži nelze žít z prány.

![image](7_1.jpg)

Za mostem zrovna vystupovali z autobusu noví členové duhové rodinky. Němka, Japonka a zřejmě Taiwanec. Němka se ptala, jak se dostat na shromáždění a vůbec byla povídavá. Ostatní nikoliv. Chvíli jsme se teda bavili, popsal jsem jí cestu vyslal je vstříc jejich osudu.

U místní zemědělky jsme nakoupili batáty a cibulku. K tomu jsme dostali osm banánu zdarma. Hromada batátů byla za padesát, což potěšilo mého ducha, neb vynechání prostředníka přináší jak potěšení z nákupu, tak snížení ceny.

Ve snaze dostat se na soukromou pláž jsme se snažili dostat šílené schody, které by se na stupnici, obtížnosti lezeckých drah obdržely nejméně 5+. Po nezdárném boji s neudržovaným křovím, jsme dospěli názoru, že dnes umřít nechceme a na mapách jsme našli jinou. A vydali jsme se zpět na silnici. Tam jsme potkali tři nám již známé hipíky, kteří nám potvrdili, že pláž je tak tři až pět kilometrů severně.

Podél silnice jsme tedy šli jak Zibura a po zhruba hodině jsme propocení shazovali krosny na pláži, kde mimo jiné byl kamp s přístřeškem, kde by šla natáhnout hamaka. Za vstup chtěli padesát, což Jardu motivovalo vyrobit si z bambusu a listí a přespat na pláži zadarmo. Ostatně měli jsme celý zbytek dne volný.

![image](7_2.jpg)

Já se odebral blbnout do vln. Proskakoval jsem příbojem, nechával se jím odhodit co nejdále, plaval po vlně a strkal hlavu do zrovna lámající se vlny. To mi vydrželo snad hodinu. Pak jsem se dal do budování bambusového držáku houpací sítě, který vypadal parádně, ale staré bambusy neudrželi ani mou muší váhu a odporoučely se do rostlinného nebe.

Jarda mezitím už dokončil hrubou konstrukci svého přístřešku a hledal materiál na střechu. 
Jal jsem se přípravy ohně. Do kempu se dalo vejít zadem zadarmo, a tak jsem se tam optal turistů, kteří pokuřovali doutníky, zda mi půjčí oheň. Půjčili mi fancy doutníkový zapalovač, se kterým jsem nastartoval vatru za pár vteřin.

![image](7_3.jpg)

Na oslavu tohoto úspěchu jsem si šel znova zaplavat, ale po pár minutách mě žahla medúza a s brnící rukou se neplave zrovna jedna báseň, a tak jsem skončil válející se na pláži připravující batáty v ohni.

Po západu slunce jsem stál na pláži. Snad hodinu, napřed jsem přemýšlel o nesmyslnosti některých lidí, pak jsem se naštval, pak se uklidnil, pak zas sledoval vlny. Mlčky. Po několika dalších batátech a chvíli kytaru jsme usnuli. Jarda v přístřešku a já prostě na zemi, přikryt dečkou. 

### 8.5. Úterý - Z pláže na kolej

Východ slunce za moc nestál. Vlastně bylo nebe hezčí pár minut před východem, protože se barvilo do červena. Samotné vycházející slunce zmizelo v mracích a namodralé modré šedi. Usnout už se mi kvůli zimě ale nedařilo. A tak jsem obešel pláž, pobral dřevo a oživil téměř mrtvý oheň, pod který jsem nastrkal batáty na snídani. Jarda stále pospával ve svém přístřešku a na mou informaci o tom, že promeškal východ slunce, jen zamručel a pokračoval ve spaní. Pes ze včerejška se přišel podívat, co tam dělám. Takhle daleko od svého teritoria byl pokorný a držel si odstup, ale když začalo pršet a já jsem se chtěl schovat v altánu v kempu, začal na mě štěkat a vrčet. Využil jsem své znalosti o morální převaze nad psem pomocí očního souboje. Kdo neuhne, vyhrál.

Fungovalo to. Pomalu ale jistě jsem pokračoval, skrze kapky studeného deště, dovnitř. Tam jsem chvilku sledoval, jak déšť nabírá na síle a pomalu ale jistě tlumí můj oheň, když se ke mně přidal Asiat s ThinkPadem, informující mě o tom, že i když má prázdniny, musí pracovat.

Chvíli jsme se bavili o tom, kdo jsem a co tam dělám. Proč tam je on. Spíše zdvořilostní fráze než nějaký skutečný rozhovor, ale působil docela mile.

Další hodina deště odehnala i pracujícího pána. Z ohně už zbyla jen doutnající prkna a já se začínal klepat zimou. Myšlenka proběhnout deštěm pro svůj batoh s mikinou zvítězila a já se odebral znovu se namočit.

Musel na mě být komický pohled, jak s krosnou v náručí běžím deštěm, ale mikina a deka mě zachránily od smrti podchlazením. Jarda stále ve svém přístřešku, kupodivu stále suchý se nakonec odebral ke mně, protože dle jeho slov „Přístřešek funguje, ale hýbat se v něm nedá.“.

![image](8_1.jpg)

Po další půlhodině se déšť roztrhal. A my se vrátili na pláž, vytáhli z popela batáty a posnídali, zabalili krosny a vydali se na cestu zpátky.

![image](8_2.jpg)

Přes kilometr do prudkého kopce, udělal z promrzlého Adam, těžce zpoceného Adama. Jarda zpocený snad ještě víc, nakoupil vodu z mrazáku naproti místu, kde jsem posedával a oddechoval.

Po převlečení do o něco reprezentativnějšího oblečení, jsme začali stopovat. Cedule 台北, nebyla dvakrát úspěšná, vzhledem k tak k jednomu autu do minuty. A tak jsme slevili a využili cedule 花蓮.

Vzala nás mladá paní, nemluvící anglicky, s dědou, který za celou cestu nepromluvil.

Hodili nás před Starbucks do 花蓮, odkud jsme pěšky šli na nádraží, neboť jsem se rozhodl vyhnout se úseku, kde jsem naposledy zvracel. Hezké výhledy mi za to nestály a rozhodl jsem se je vyměnit za o něco méně hezké výhledy, ale pohodlnou jízdu vlakem.

Měli jsme ještě čas před odjezdem vlaku, takže jsme se zastavili v podniku, kde jsem minule dostal kávu do hrníčku a dobré palačinky. Čas v onom podniku jako by se zastavil. Seděly tam stejné dvě paní jako minule. Zamávali mi, zasmáli se a Jarda si dal onu zmíněnou kávu. Já zůstal u 奶茶, protože mi bylo horko. Vajíčková placka byla taky dobrá, ale rozsekla naší veganskou třídenní šňůru.

Na vlak směrem do Shulinu, ano opravdu se to město tak jmenuje, jsme dorazili tak akorát a výhledy stály za to i z klimatizovaného vlaku. Za devadesát, si nemůžu stěžovat.

Vystoupili jsme nedaleko od místa, kde nás před pár dny vysadili policisté. Jarda si na nádraží ještě hrál s vodomatem, neb mluvil čínsky a my jsme se cestou vlakem rozhodli opakovat si to, co nás Zoe naučila. 
Na křižovatce jsme stáli sotva pět minut, a i přes to, že jsme měli ceduli 台北, paní, která nám zastavila, jela do 台中, a tak nás hodila až do 新竹. Škoda, že toho moc nenapovídala.

Na přední sedadlo, odsunula polystyrenovou krabici, která se podle mě hýbala, a chvíli jsme vtipkovali, že jedeme na orgány, ale paní si nás moc nevšímala. Řídila hezky, i přes betel v jejích zubech, anebo právě kvůli němu.

Po zhruba dvou hodinách nás vyhodila v 新竹, na křižovatce dálnice číslo jedna a více-proudky vedoucí k elektru NOVA, kde jsme se zastavili. Já abych sehnal sklo a obal. Jarda zase pro harddisk.

Na národní univerzitě jsme se na moje doporučení zastavili v menze na oběd. V mém oblíbeném místním podniku, jsme si dali spařené nudle se zeleninou a tofu. Zdá se, že pokračuju ve veganství.

Po obědě jsme na uBike, dojeli až do parku, nedaleko dopravního inspektorátu, kde nás autobus vyzvednul až nezvykle brzy. Klima v autobuse nepřidala moc mému, rychlým střídáním teplot, nalomenému zdraví, a proto jsem si dal do uší sluchátka a za poslechu Josého Gonzalese vypnul mozek. 
Na koleji mě hlava rozbolela definitivně. Po horké sprše jsem se odebral do postele.

Po pár hodinách jsem se probral, hlava byla lepší, a tak jsem si na mobil nalepil sklo, které vůbec, ale vůbec nezakrylo již zmíněné vrypy do displeje, a ještě k tomu je hnusné. Těžký život v době smartphonů. Radši jsem se do postele odebral sepsat do deníku uplynulé dny. Stihl jsem sotva jeden a už se mě jala dřímota. 

### 9.5. Středa - Je mi blbě

Jak píšu v nadpisu, bylo mi blbě. V noci jsem se vzbudil, třesouce se zimou a zachránil jsem to jen dvěma dekami a ponožkami navíc. Pak na mě zase přišlo horka a ráno jsem třetici doplnil průjmem.

Oběd pro mě představovaly čtyři toasty, které mě stejně poslaly rovnou na záchod.

I tak jsem se ale odebral na přednášku z Green Energy. Převážně proto, že stejně jako minulý týden, jsem onen čas využil k sepsání zážitků dní minulých. A že zážitků bylo hodně.

Protože jsme minulý týden prezentovali Introduction to world music, nemusíme tam již chodit. Ostatně poslouchat čínštinu na prezentacích by vedlo pouze k vystřelení našich mozků. Od teď tedy chodíme na hudebku ve středu. Plán zní tak, že na konci semestru zahrajeme jednu píseň, kterou si vybereme a jednu kterou se naučíme s místním saxofonistou.

![image](9_1.jpg)

A to právě byla náplň dnešní hodiny. Tedy její druhé poloviny, tu první jsme byli nuceni sledovat, jak studenti předvádí „Cup Song“, což mému fyzickému i psychickému rozpoložení moc nepřidalo.

Co jsme se ale odebrali do piano klubu, hodina mě bavila podstatně víc. Jen pochopit rytmus skladby, jež saxofonista složil, se mi nedařilo. Možná proto, že ani on v tom neměl zrovna jasno.

Na čínštině zase jela klima. Ještě, že jsem se vyzbrojil mikinou a dlouhými kalhotami. Probíraná látka začíná být docela složitá. Obzvláště numerativy jednotlivých podstatných jmen. Ale je to zábava. Kdyby mi počas hodiny nebylo na blití, byla by to ještě větší zábava.

Večeři jsem vynechal a šel se ohřát do sprchy a uložit se do postele se seriálem a horkým čajem. 

### 10.5. Čtvrtek - Je mi o něco lépe

Po ránu jsem si uvědomil, že břicho už mě nebolí, zato mě škrábalo v krku. Horkou sprchou jsem se snažil vyhnat nemoc z těla. Poté jsem se navlékl do několika vrstev oblečení a zachumlal se do dek. Nesepsané poznámky v deníku se začaly hromadit a vědíc, že v průběhu příštího týdne, se toho stane tolik a nebude žádný čas na sepisování, snažil jsem se nahnat alespoň nějaký čas.

Nevím, jak se to stalo, ale najednou jsme na Ondrově notebooku sledovali Horsta Fuchse, prodávajícího jeden nezničitelný nůž za patnáct set, k tomu dva další menší nezničitelné nože, filetový nůž, nůžky na maso a celou další sadu zdarma. Také jsme zabrousili k válečku, který necáká, nejsilnějšímu vysavači všech dob, ultimate chopperu a samozřejmě Platinum paint protectoru.

Filip mi z RTmartu přinesl jablka a pomeranče, které mi dodaly alespoň trochu vitamínů na boj s nemocí.

Před čtvrtou hodinou, jsme vyrazili odepsat si Research methods do jazykové budovy. To ještě nebylo možné, ale prý to lze udělat online, což lze provést i z Bornea. 
Naše schůzka se saxofonistou byla ne příliš valná. Ale dohodli jsme se na rytmu, bude se střídat šesti a osmi čtvrtinový takt. V úvodu bude pouze osmička a začne klavír s kytarou a přes saxofonový bridge se přejde do sloky.

Na čínštině jsme dostali papír se slovesy. Některá byly každodenní činnosti, některá úplně zbytečná. Každopádně, na příští hodině bude test, takže Borneo se v Erikových očích jeví jako ideální místo pro studium čínštiny.

Večer se nachýlil a já jsem se začal balit do krosny. Pomalu ale jistě jsem začínal litovat těch osmi stovek, za odbavené zavazadlo, ale nemělo smysl plakat nad rozlitým mlékem.

Když je řeč o mléku, k večeři se všemi ostatními v garáži, jsem si dal 奶茶. Rychle se na něm tvoří závislost. Thomas nám na zítřejší den objednal White Car, což je místní obdoba Uberu. A poté jsem se odebral ke krátkému a nedobrému spánku před odletem. 

![image](10_1.jpg)

### 11.5. Pátek - Na Borneo

Vstávali jsme v pět ráno. Kromě toho, že jsem byl těžce nevyspalý, mi bylo blbě od žaludku. Co naplat, zaplácl jsem to vločkami a kávou, zkontroloval, zda mám všechno. A vyrazil ke školní bráně, kde na nás měl čekat White Car. 
Píšu to v jednotném čísle, protože kluci zdržovali a já nechtěl, aby auto ujelo, takže jsem v 6:00 postával s krosnou sám na parkovišti před školou.

Kluci dorazili asi o pět minut později. Auto o dalších deset. Vlastně už jsme přestávali věřit, že se zjeví a plánovali jsme vzít oBike.

Řidič toho anglicky moc nenapovídal. A když nás vyložil před nádražím, cena one thousand seventeen, byla ve skutečnosti sto sedmdesát Taiwanských dolarů.

V 7-11 jsem nahrál dvoustovku na ISIC a naskočili jsme na vlak. Ve vlaku jsme vedli typické vlakové řeči a po zhruba půlhodině jízdy jsme přesedli na uBike a projeli Taoyuanem na stanici MRT.

uBike stanice byla naneštěstí plná a čekání na uvolnění stojanu zabralo cenných deset minut. Dokonce se utvořila fronta na odevzdání kol a já přemýšlel, zda nedojedu ke vzdálenější stanici.

Klučina, co s námi čekal a odevzdání kola se najednou zběsile rozběhl do metra a my ho následovali, ve víře, že nám metro odjíždí. Stejně jsme v něm nakonec seděli asi tři minuty, než zaklaplo dveře a vydalo se na nadzemní jízdu Taoyuanem.

Na letišti se z metra vystoupí přímo do odbavovací haly. U Air Asia luggage check, kluci chvíli řešili nějakou nesrovnalost a já jsem poté odevzdal krosnu, a dál putoval jen s malým hipsterským baťůžkem. Imigrační i kontroly byly bez problému a v mezinárodním prostoru nám Filip představil jeho asijskou přítelkyni Yuni. 
V rámci prevence jsme nakoupili Bacardi a gin a vydali se na gate. Protože jsem se rozhodl ušetřit dvacet Taiwanských dolarů, byl jsem posazen jinam než ostatní, konkrétně na sedadlo v uličce, uprostřed kopy Asiatů. Ostatní stejně pospávali a já jsem se vrhnul do čtení knihy, což mě zabavilo na většinu letu, kromě doby, kdy mi přinesli mou vegetariánskou stravu.

Když jsme vystoupili z letadla, Filip se mě zeptal „A hele, jak je to v Malajsii vlastně s vízama“, což mě docela pobavilo. Nicméně už předtím jsme zjišťovali, že na devadesát dní jsme OK. 
Vyzvednul jsem baťoh a vyrazili jsme pořídit si SIM kartu. Je trochu nešťastné, že někde v Malajsii stojí 16GB dat na týden stovku českých korun, zatímco u nás by to byl pětinásobek. Co jsme ale ušetřili na datech, jsme utratili ve formě cukru. Konkrétně tuctu donutů od americké franšízy. Tři sladké tečky na hlavu.

Autobusem jsme přejeli do centra Kota Kinabalu, a vydali se hledat půjčovnu skútrů. Cestou jsme narazili na Baťu. Prodával tam ale Malajec a na  pozdrav „Dobrý den“ mi neodpověděl.

Skútry s automatickou převodovkou do sto pět a dvaceti kubických centimetrů půjčují v GoGoSabah pouze do města a přilehlého okolí. Na cestu na západ by nám mohli půjčit pouze semiautomatické skútry, ale ty nám nekryje ani řidičák, ani pojištění. Vzali jsme tedy auto.

Kreditka nebyla třeba, zálohu pořešila americká měna a paní nás svým autem hodila na vedlejší pobočku, kde na nás čekala Toyota Veos. Vpodstatě to samé auto, jako v Thajsku.

![image](11_1.jpg)

Cestou nám prozradila, že na Borneu není výjimkou, je zde spousta Indů a ještě více muslimů, že lidé mluví čínsky, ale hlavně to, že angličtina funguje téměř všude.

Autem jsme zastavili u čínského hřbitova. Proč? Protože v autě jsme měli tři fotografy a scéna pro ně byla k nakousnutí. I já jsem spravil pár snímků. Povětšinou spíš dokumentačních.

![image](11_2.jpg)

Další zastávkou byly potraviny a jídlo. Nakoupil jsem sojové mléko, jednak protože bylo levné, a za druhé protože prý jeho konzumace odhání komáry. V indické restauraci jsme poobědvali Kari. Jak bychom řekli v Thajsku, mělo chuť. Ale přece jen už jsem zvyklejší. Zato z Dana tekly potůčky potu.

Cestou dál se obloha začala přebarvovat do odstínu zlata, a tak jsme zrychleně našli místo na pobřeží a jeli pozorovat západ slunce. 
Úžasně nasvícené mraky jsme nakonec viděli jen z auta, protože když jsme zaparkovali v Golf Resortu a došli na pláž. Slunce už bylo za obzorem. I tak ale výhled stál za to.

![image](11_3.jpg)

Kaliho teta Borneo navštívila několik měsíců před námi a zanechala nám kontakt na její známou. Ta zrovna pořádala rodinnou sešlost a pozvala nás na ní. Když jsme po mírném bloudění dorazili. Překvapilo nás množství aut. Poté množství bot na zápraží a nakonec množství mužů a absence žen na verandě.

Genderová separace je u muslimů normální. Ženy prostě seděly na opačném konci domu a měli svojí zábavu. Na naší straně se strhla doslova bouřlivá diskuze ohledně toho, zda rychlost pohybu ovlivňuje pravděpodobnost zásahu bleskem. Naštěstí dřív, než mezi námi začaly blesky létat, začalo se podávat jídlo. Rýže (která se zdaleka nevyrovnala té Taiwanské) a k tomu maso, tuňák a zelenina. Maso jsem vynechal, ale zelenina, rýže a omáčka byly moc dobré.

![image](11_4.jpg)

Při jídle jsem si povšimnul, že spousta lidí má černý prst. Zeptal jsem se na to jednoho vousáče, který mě informoval, že se jedná o formu označení člověka, který volil, neboť v Malajsii zrovna proběhl politický převrat a spousta místních nadšeně diskutovala o tom, že situace se lepší.

Něměl jsem dostatek informací, abych do diskuse přispěl, ale poslouchal jsem jednoho ze starších, který mi vyprávěl o nástupu opozice poprvé po desítkách let. 
Paní, jenž nás pozvala nám doporučila hostel. Do toho jsme vydali hned po tankování benzínu. To probíhá opačně než v Čechách. Napřed se platí a poté z hadice nevyteče ani kapka nad předem zaplacenou cenu. Stálo mě to šedesát MYR, ale ověřil jsem tím funkčnost Taiwanské karty.

Kali zase ověřil funkčnost té své, kde zaplatil za pokoj pro tři lidi, a tak jsem spal zemi, protože mě spát na tvrdém nevadí.

Obavy z komárů měl rozehnat strojek do zásuvky, který jsme měli jak my, tak Filip. Nicméně se ukázalo, že Filip má dvě náplně a my dva strojky. Co už. Vyřešili jsme to tak, že jsme si dali Bacardi, chvíli se snažili hrát karty, ale pak nás přemohla únava tak rychle, že si vůbec nevzpomínám, že bych šel spát. 

### 12.5 Sobota - Skrz nekonečné plantáže olejových palem

Vzbudily mě zvuky budíku v 7:45. Hrály opravdu dlouho, než mi došlo, že  jdou z mého mobilu. Do toho jsem sepsal dosavadní výdaje. Stal jsem se správcem dlužníčku, což jsem na předchozích cestách nikomu nezáviděl.

Na vzbuzení jsme si dali kávu, sbalili saky paky a vyrazili do hor.

Neznalost, nebo spíš absence dodržování jízdních pravidel ostatních řidičů nás dostala do několika, ne nebezpečných, ale absurdních situací, které by Dan řešil poněkud agresivně. Jeho zvolání na celé auto „JEĎ, JEĎ! TRUB, TRUB!“ se okamžitě stalo hláškou.

Po pár kilometrech se vodorovná silnici začala zvedat a společně s růstem nadmořské výšky začala růst i pohlednost okolní krajiny. Výhledy z kopců, potom malých hor a potom nefalšovaných velkých hor byly téměř dech beroucí.

Zastavili jsme proto na vyhlídku. A taky mě na záchod, protože mé křehké zažívání trpělo cestovní nemocí. Po vykonání potřeby v křoví jsem se vydal na vyhlídku. Na srázu pracovaly tři paní s mačetami a obhospodařovaly ananasové pole. Jejich schopnost pohybovat se s ladem a grácií po něčem, co bych nazval tří set procentní stoupání, bylo obdivuhodné.

Nabídly nám ananasy ke koupi. Rád nakupuji bez prostředníka a cena 10 ringitů za tři ananasy byla pohádková. První nám mačetou připravila přímo na srázu a kousky rozložila na banánový list.

![image](12_1.jpg)

Tam jsme posnídali sladkou pochoutku a nafotili pohled do hor.

Nebyl, ale čas vysedávat tam bůhví jak dlouho, museli jsme přejet celý Sabah. A tak jsme se vrátili do auta a pokračovali v jízdě. Ještě výše v horách jsme vjeli do mraků a deště. Nevím, zda to souviselo s tím deštěm, nebo Jónsim vyhrávajícím z reproduktorů, ale najednou mě chytl pocit, že už toho v životě moc nestihnu. Prostě shíza jak blázen. Trvalo mi nejméně půl hodiny, než jsem tu hloupost zaplašil. Radši jsem vystrčil hlavu z okénka a sledoval ubíhající krajinu.

Ta se postupně měnila. Zprvu začala stromy nahrazovat políčka. A potom políčka pomalu ale jistě vystrnadily olejové palmy.

V Malajsii se podél silnic čas od času objeví podlouhlý patrový dům, který v přízemí obsahuje sámošku, a restauraci. Restaurace, bývá přes roh, či přes celou kratší stranu domu, s otevřenou stěnou. Popřípadě, je situovaná doprostřed domu, do „tunelu“, který je otevřený z obou stran.

Právě v takové restauraci jsme si dali oběd.

![image](12_2.jpg)

Poprosil jsem o bezmasou verzi rýžového pokrmu Nasi Goreng. Kluci si dali nudle Mee Goreng.

Po jídle jsme ještě nakoupili nanuky a na schodu schůdku před obchodem jsme zakončili jídelní pauzu sladkou tečkou.

Hory pomalu skončily a nahradila je nekonečná plantáž olejových palem. Zpětně musím říct, že ubíhající čas i kilometry v tomto jednotvárném prostředí se trochu slévají. Další zastávkou, byla vesnička, kde bylo KFC. Ne že bychom šli do KFC. Zmiňuji to proto, že tento řetězec se na Borneu objevuje i v těch nejmenších vesničkách a nechodí do něj mladí hipsteři, ale dost často spíše postarší část obyvatelstva.

Náš cíl, ale byl supermarket. Pod tímto slovem se ale neskrývá albert, nýbrž další sámoška, s regály přeplněnými různým náhodným zbožím.

Nakoupil jsem oříšky, neboť na taiwanu ořechy stojí nemalé jmění. Plechovku fazolí, stejný důvod, a zmrzlinu. Ta chutnala trochu jako mýdlo. Ale s každým dalším líznutím jsem na ní začínal být závislejší.

Místní zřejmě cizince nevídali zrovna nejčastěji. Taky se není čemu divit, na všechny strany od nás se rozkládala pouze nekonečná plantáž. I tak ale mluvily obstojně anglicky. U stánku jsem ještě koupil zelený drink plný něčeho, co nepříjemně připomínalo jikry. Ale myslím, že to byla stejná věc, co se strká do 珍珠奶茶.

Když jsme po setmění dorazili na místo, které Lukáš předem nalezl na internetu, majitel nám oznámil, že nás ubytovat nemůže. Abych citoval jeho vysvětlení, proč to není možné „Because it’s broken. Cruise is OK“. Co bylo rozbité, jsme se nedozvěděli a ubytovali se o tři sta metrů dále v resortu Green View. 
Tam jsme před zmíněnou noční plavbou i povečeřeli. Dokonce mi paní nechala udělat omeletu místo kuře, které bylo hlavním chodem s osmaženou rýží.

Po večeři jsme se pěšky odebrali na loď. Do teď nechápu, jak to průvodce dělal, ale v tmavých listech na okraji řeky dokázal zahlédnout ji ještěra v barvě i struktuře větve, sedícího na větvi hlavou odvrácenou od nás.

Tomu ale předcházel urputný boj hada s hejnem ptáku. Had visel navzdory všem fyzikálním zákonům na kolmé skále. Sám Adam Ondra by tomu nevěřil. A ještě k tomu se pomalu posouval za večeří. Ptáci hystericky poletovali kolem něj a zřejmě se snažily bránit vajíčka, ale jejich kolektivní mysl zrovna bystrá nebyla.

![image](12_3.jpg)

Trvalo to sotva pár minut a had už konzumoval prvního ptáka. Třikrát většího než byla jeho hlava. Po deseti minutách ho ale nasoukal do krku a pokračoval ve večeři. Druhý pták byl lapen a zkonzumován. Na třetího už se ale nedostalo. Obohacení hadí váhy o takovou večeři přivedlo zpátky gravitaci a had spadl do vody, nedaleko od naší vody. Průvodce rychle nastartoval a vyrazil opačným směrem, neboť had plaval téměř magicky na hladině.

Po této velkolepé podívané jsme ještě viděli sovy, trojici červených ptáků a na pár vteřin oči krokodýla. 
Fofrem jsme to vzali zpátky do Green View, kde jsme na terase fotili motýla, pili bacardi a pojídali ananas.

![image](12_4.jpg)

Protože jsme plánovali vstát před šestou na ranní projížďku, do postele jsem se odebral už pár minut po půlnoci. Dan už byl na pokoji a konverzoval s blonďatým spolubydlícím z Rakouska, který se mi představil jako Florián. 

### 13.5. Neděle - Džungle, jeskyně a zase džungle

Danův budík v pět třicet se rozezněl v půl šesté ráno. Jak už je u nás obyčejných lidí zvykem, byl budík odložen. Mě se ale podařilo vstát už na jeho druhé zazvonění.

Zvedla mě především vidina kávy před ranním výletem na lodi skrz džungli. Díky barbarskému dolití kávy chladnou vodou jsem stihl šálky rovnou dva.

Při dopíjení toho druhého jsem si všimnul, že z protějšího stolu na mě zírá kočka. Když jsem se vydal za ní, došlo mi, že tentokrát to není kočka, ale makak. Utekl přede mnou po drátu do korun stromů, odkud mně tiše pozoroval.

Mezitím se začal trousit zbytek našeho osazenstva a já na ně gestikuloval, ať se přibližují co možná nejtišeji. K prvnímu makakovi se dokonce přidal druhý a společně ručkovali po drátech.

![image](13_1.jpg)

Na lodi jsme jeli se stejnými lidmi jako předchozího večera. Zprvu to vypadalo, že toho moc neuvidíme, kromě hezkého východu slunce. Pohled na rozlehlou řeku mě ale donutil si uvědomit, že v Čechách máme neobyčejně krásné řeky taky. Když jsme se posunuli, mimo oblast chatek uviděli jsme mládě krokodýla. Pak různé ptáky. Čápy a potom jsme sledovali strom obsypaný více druhy opic. Byly ale hodně vysoko a dost skryté.

Potom nás průvodce vzal do malé zátoky, kde jsme zahlédli něco jako tukana se třemi býlími zobáky. No a za zátokou Jarda spatřil krokodýla, tak velkého, že ho průvodce přehlédl a z dálky si ho fotil skrze dalekohled.

I přes jeho nehybnost jsme se k němu přibližovali velice pomalu. Pár metrů od něj ale začalo být jasné, že tenhle aligátor už to má za sebou.

Dokroužili jsme plavbu a plným fofrem jsme se vrátili na snídani. Očekával jsem pouze tousty s marmeládou, ale paní nám přinesla ještě talíř nudlí a omeletu. V těchto zemích ví jak snídat pořádně.

Veranda nabízela čtyři křesla s výhledem na řeku, přesně pro naše čtyři osoby.

Diskutovali jsme o pravděpodobnosti nakažení malárií, což se zvrhlo v pravděpodobnost nakažení AIDS, kolik lidí jím trpí, jak moc pomůže kondom a podobně. Čísla, jenž nám představily internety mě docela překvapila.

Pak se k nám přidaly holky z lodi. Nakrájel jsem nám všem ananas a společně jsme řešili co dál. Vyřešili jsme, že se pojedeme autem podívat do jeskyní. Holky šli do džungle a my jsme se hádali, zda se odcheknout, nebo ne. Mě to bylo putna a tak jsem si hrál s koťátky. Černé jsem naučil honit provázek s nebývalou razancí a myslím, že z něj vyroste lovec.

V plánu bylo vyzvednout Francouze z lodi, ale nebyl nikde k nalezení, a tak jsme po chvíli vyvolávání jeho jména vyrazili bez něj.

Když jsme po zhruba 20 kilometrech a nálezu přejetého varana dorazili na parkoviště, nikde nebyla žádná cedule kudy dál. Pouze pár domků, z nichž jeden přímo lákal fotografy urbexu. K těm se evidentě řadí dan, jelikož okamžitě vyrazil hledat cestu dovnitř. Až taková paráda to nebyla a schody, ze kterých, jsme vyhnaly pár netopýrů, nepůsobily, že zvládnou naší váhu.

Když jsme dům opustili, zjevil se Jarda, že vzádu sedí lidi s chlastem, ale když jsme se tam vydali, někdo nám řekl, že tudy jít nesmíme a tak jsme se vrátili, k zřejmě oficiálnímu vstupu.

Dan zřejmě toužil zaplatit, protože přišel k vrátnici, kde nikdo nebyl, a my mohli bez problému projít, a zazvonil. Probudil tím tak výběrčího vstupného a do teď to považuji za vyhozených 30 ringitů. Samotná jeskyně totiž sice byla obří na výšku, ale jinak docela krátká. S podlahou plnou švábů. A když říkám plnou, tak to přesně tak myslím. Tisíce švábu se hemžilo pod našimi nohami. Takže to nejrozumnější bylo nepřestávat šlapat.

![image](13_2.jpg)

Samotná jeskyně nabízela docela obdivuhodný výhled na skalní útvary, které byly plně obsazeny netopýry.

![image](13_3.jpg)

Ale jinak tam nebylo co k vidění. Venku Kali nadhodil, že bychom mohli vyrazit po neoficiální stezce, což se mi líbilo. Vydali jsme se do pralesa a potkávali všelijakou zajímavou havěť. Stonožky, pásovce a podobně. A to nemluvím o flóře. Čím víc se mi líbila, tím míň se klukům chtělo dál. Cedule „Visitors allowed“, ve skutečnosti prý byla „no visitors allowed“ akorát prý „no“ bylo zakryté listem. Když jsem spatřil druhou ceduli s tímto nápisem. Vyprosil jsem si deset minut chůze dál. Když na nic zajímavého nenarazíme, vrátíme se.

Stezka se měnila v hike a nakonec mizela v křoví. Asi by šlo jít dál, ale kontumačně jsem prohrál. A tak jsme se vraceli zpátky. Vyšli jsme z pralesa stezkou, kde předtím popíjeli ti lidé, což mě jen potvrdilo, jak zbytečně jsme vyhodili sto dvacet ringitů.

Nakonec jsme se ještě otočili nafotit další urbex, ale nebyl až tak zajímavý. A tak jsme naskočili do auta a vydali se zpátky. Stavěli jsme ale hned po pár kilometrech. Kvůli opičkám. Zprvu jsme jich zahlédli jen pár a ty utekly, ale po pár desítkách metrů, jsme jich potkali celou rodinku.

Točili jsme si je a fotili. Snažili se jít k nim co nejblíž, ale kromě asi dvou, nebyly zrovna odvážné.

Když utekly všechny, vydali jsme se zpátky, s krátkou zastávkou v malé sámošce. Tam jsem si koupil jedovatě zelenou limonádu, která chutnala jako rozpuštěné tutti frutti.

Společně s mou plechovkou fazolí a sladkým sezamovým krekrem to byl nejdivnější oběd za hodně dlouhou dobu.

Ale lepší než plechovka kluků, jejíž obsah chutnal jako chilli a hniloba.

Čekala nás další plavba. Tentokrát jsme se vydali jinou lodí, o deset ringitů dražší. Průvodce toho napovídal o trochu víc. Převážně ale házel laciné vtípky, polámanou angličtinou. Viděli jsme spoustu makaků, kteří jsou podle něj nudní, a když jsme zahlédli orangutana v dáli, považoval to za ohromné štěstí a ztráceli jsme pozorováním křoví, kde možná byl, ale možná taky ne, docela dlouhou dobu.

Na konec jsme pozorovali dlouhonosé opice a alfa samce makaků, který měl panděro jak čecháček po dvaceti letech posedávání v knajpě.

Plavbu jsme opět zakončili rychlou jízdou zpátky a po zaplacení jsme přesedli do auta, kvůli přesunu do Sandakanu. Během jízdy slunce zašlo a Florián nám poslal informace o místu, kde přespává on s tím, že je to dobré místo, a pokud ho další den vezmeme s sebou na Tip of Borneo, pivka na pláži půjdou na něj.

Na to mi Češi slyšíme. A tak jsme pod rouškou noci dorazili do velmi parádního ubytování v patrových dřevěných neuzavřených domech, s postelemi s moskytiérami.

S Floriánem a moc hezkou Taiwankou I-Ting jsme dali pár pivek, bavili se o Taiwanu a já jsem pak ještě před spaním telefonoval domů.

Postele sice měli moskytiéry, ale postrádaly deky. Což ale v onom horku, nebyl až takový problém. 

### 14.5. Pondělí - S Floriánem za orangutany a ještě dál

Možná, že mi ta deka přeci jen chyběla. Slunce mě vzbudilo už někdy před šestou. Je pravda, že z našeho ubytování byl úchvatný výhled na vycházející slunce nad zamlženými palmami. Usnout znovu už se mi ale nepodařilo. A tak jsem využil času ke čtení.

Ostatní vstávali podle budíku na osmou hodinu. Roztroušeně jsme se vydali na snídani. Dostali jsme tři toasty, osmažené vejce a klobásu. Svojí jsem odevzdal ostatním a Jarda rozdělil na maličké kousky a rozdal.

Dan typicky zdržoval. Jeho nekonečné sprchování, a ještě delší telefonáty standardně prodlužují naše odchody. 
Než ostatní dojedli, zaplatil jsem útratu, zapsal jí do dlužníčku a připravil se na odjezd.

Společně s Floriánem jsme se vydali do Sepiloku. On už v orangutanní rezervaci byl, a tak se šel podívat na medvěda. My jsme zaplatili dalších 30 MYR a dokonce nás zastavili, že prý mámě fotoaparáty a kromě mě, museli všichni přihodit ještě dalších deset.

Hromada turistů, včetně správných růžových Američanů, kteří se mimo klimatizaci svého auta přibližovali smrti vedrem a dávali to jasně najevo, už postávala před plošinou určenou ke krmení orangutanů. Je to největší rezervace na světě. Kromě Bornea už prý žijí jen na Sumatře. Samotná rezervace není oplocená, a proto můžou orangutani odcházet do plantáží, kde je lovci střílí. Ročně jich zastřelí kolem pěti tisíc.

![image](14_1.jpg)

Sledovali jsme je při krmení a pak ještě v ozdravovně. Dokonce jsme celý areál obešli ještě jednou, ale Florián na nás čekal, a tak jsme vyrazili k autu. Ostatně, čekala nás dlouhá cesta a chtěli jsme stihnou západ slunce na pláži.

Cesta to byla krásná, ale plná zatáček skrze hory. Což mě, jak víme, nedělá nejlíp. No a pak už tak krásná nebyla. Benzíky se jí vyhnuly a ta, kterou nám Google našel, byla tak komická, že je třeba podívat se na přiložené foto.

Z asfaltky se postupně začala stávat cesta podobná té na Ukrajině. Dokonce jsme si pustili Queen. Naděje na západ slunce na špičce Bornea se s každou další oblastí plnou výmolů pomalu rozplývaly.

Když jsme konečně opustili onen tankodrom, objevila se i benzínka evropských rozměrů.

O kus dál jsme zastavili na oběd. Jeho příprava ale trvala proklatě dlouho. Ještě že jsme při čekání mohli sledovat mstní telenovelu. Nikdy, ale opravdu nikdy, jsem neviděl takové dno kinematografie. Co záběr to perla. K jídlu jsme dostali rizoto s omeletou. Po Jardovi jsem ho ještě dojídal.

Teď už bylo celkem jasné, že nestíháme západ, co hůř, neměli jsme ani pivo. To se Kali s Floriánem rozhodli vyřešit, ale oba obchody, které navštívili, byly halal. Takže žádné pivo.

Štěstí přišlo až ve franšíze 99speed.

Do restaurace na pláži jsme tedy dorazili až za tmy.

Tam už byli Filip s Yuni, ale s námi se zdrželi jen na jídlo, jelikož v našem úbytku neměli klimatizaci. Vysmíval jsem se mu, že byl asimilován Taiwanskou kulturou, ale přešel to mlčením a odjel.

Dal jsem si jarní závitky a pak nás majitel, dále ho budu nazývat podezřívavý brit, hodil na ubytování, kde jsme dostali půlhodinovou prohlídku s komentářem.

Nic jsem si s sebou nebral, takže pro mě byla „tour de one of twelve types of longhouses“ úplně zbytečná. Naštěstí nás autem hodil i zpátky na pláž.

Tam jsme se rozhodli udělat táborák. Florián jak už jeho jméno napovídá se o oheň staral velmi důsledně. Taky nám k posezení pouštěl muziku. Prvních pár písní se neslo v duchu beztvarého popíku, ale později přesedlal na pomalé blues, které mé ucho uznalo za zvuky velmi libé.

Největším překvapením dne, ale byl plankton. Plavat v noci v dokonale průzračné vodě, která při promáchnutí rukou světélkuje je něco, co se mi stalo vskutku poprvé. Ještě, že jsem si vzal své nové brýle. Teda, ne tak úplně nové, ale co jsem ztratil ty své v Thajsku, dobrá víla mi seslala bílé brýle do prádelny na koleji. Po dvou týdnech pokukování, zda někomu patří, jsem se rozhodl, že patří mně.

Pod vodou, vypadal plankton ještě zajímavěji. Hvězdy na nebi a hvězdy ve vodě. Lépe to nepopíšu.

Nikdy by mě nenapadlo, že moře mě bude tak bavit, ale posedávat v noci sám na pláži a poslouchat vlny, teď považuji za nejlepší mozkovou terapii, jaká je.

Vydržel jsem posedávat a koukat na obzor, řekl bych více než hodinu, ale čas utíká jinak, když člověk rozjímá, a displej mých hodinek se zřejmě nadobro odebral do křemíkového nebe a tak si časovými údaji vůbec nejsem jist.

Co mě donutilo se probrat z mého téměř meditačního rozpoložení, byly malí mravenci, jejichž skupinová mysl dospěla k názoru, že takový jeden Adam vypadá celkem neškodně a možná by byl dobrý k večeři.

Pokousán jsem se vrátil zpátky k ohni. Otevřel jsem si pivko a s plechovkou v ruce pomalu začal usínat. Když jsem se položil na osiřelé Jardovo prostěradlo, proces pomalého usínání jsem dokončil a vzbudil se až po pár hodinách, kdy už oheň pohasl, a ostatní se připravovali na cestu do pokoje.

Podezřívavý Brit nám kladl na mysl, že obloha zde v noci je z neosvětlené cesty mimořádně dech beroucí a ze všeho toho, co napovídal, jsem mu musel dát za pravdu. Dan s Jardou se vyptávali na fyzikální záležitosti ohledně nebeské fyziky. Konkrétně na to, proč mléčná dráha vypadá, tak jak vypadá. Jak velké jsou padající hvězdy a podobně. Perseid je velký zhruba jako vlašský ořech, což mě překvapilo. Jarda očekával, že bude značně větší než auto. Já byl přesvědčen, maximálně o velikosti malého auta a Dan radši nehádal, ale Googlil.

Na cestě nás doprovázeli psi, kteří předtím polehávali u ohně, ale někdy v polovině cesty nás zanechali vlastnímu osudu. I bez nich jsme ale došli do jednoho z dvanácti možných druhů longhousů a po vykonání večerní hygieny se odebrali ke spánku. 

### 15.5. Úterý - Do apartmánu v Kota Kinabalu

Díky špuntům jsem se docela vyspal. Po ranní hygieně jsem potkal ostatní na verandě, pijíc vodu z místního filtru. Na rozdíl od včerejšího večera jsem si mohl prohlédnout areál, o kterém podezřívavý Brit včerejšího dne tak básnil. Pochopil jsem jeho nadšení. Udělali toho opravdu hodně. Ale jako syn truhláře a hrdý stavitel přístřešku na auto jsem si nemohl nevšimnout zásadních problémů jeho staveb. Střechy postrádaly zavětrování. Kůly zase neměly pásky a hlavně, byly zasazené přímo do země a beton byl nalit pouze kolem nich. Ne jak to má být, pomocí železné podpěry.

Dal jsem té stavbě tak tři roky než uhnije a propadne se. Ostatně některé sloupy to měly už skoro za sebou. Ale kompostové záchody cením.

V celou jsme se odebrali k bráně, kam po pár minutách Brit přijel a v obřím jeepu nás odvezl do restaurace na pláž.

K pozdní snídani si kluci dali Burger a hranolky, já zeleninové nudle. Všichni jsme také měli kávu, která podle Floriana byla jeho nejlepší na Borneu. Podle mě to byla obyčejná káva.

Měli jsme tak půlhodinku na to, vykoupat se ještě v moři. Dokonale průhledná voda na písečné pláži byla ideální k opětovnému využití mých brýlí. A tak jsem se vznášel a pozoroval ryby a medúzy.

![image](15_1.jpg)

Když se čas nachýlil. Zaplatili jsme a vyrazili na Tip of Borneo. Nejsevernější výběžek ostrova s parádním výhledem na moře a vzdálený ostrůvek s majákem. Spravil jsem tam několik fotek a videí.

![image](15_3.jpg)

Floriána jsme cestou zpátky nechali u restaurace, vyfotili se na analog a vyrazili zpátky do Kota Kinabalu.

![image](15_2.jpg)

Po asi tři hodiny se střídala džungle s olejovou plantáží a čas od času na drátech kolem silnice pobíhaly opice.

Měli jsme ještě jednu zastávku na trase, a to konkrétně hostel, kde jsme spali první den. Kali tam totiž nechal boty. Využili jsme jejich záchodů a potom jsme ještě poklidili auto. Kromě předního skla, ve kterém byla díra. Jestli tam byla už předtím, jsme nevěděli, a tak jsme doufali v přirozené maskování prachem.

Díky dopravní zácpě, jsme dorazili do půjčovny jen tak tak. Ale záloha nám byla vrácena. Auto jsme vyměnili za skútry, nabrali helmy a odebrali se ven, kde jsme provedli několik cvičných koleček okolo parkoviště.

No a pak do ostrého provozu. V zemi, kde se řídí vlevo. Poprvé na motorce. Ve velkém městě, kde jsou opačné víceproudé kruhové objezdy na každém rohu. Ale zvládli to jiní, zvládnu to taky, říkal jsem si a úspěšně jsem se na tom ďábelském stroji dostal až před budovu, jejíž polohu nám poslal Filip.

Yuni totiž přišla s plánem, udělat si poslední noc hezkou, a tak zainvestovala do apartmánu ve čtvrtém patře s výhledem na moře. Bazénem na střeše a třemi pokoji uvnitř.

Značnou dobu nám zabralo zaparkovat. Dostat skútr na rantl, dvojí systém zamykání a tak dál. Ale nebylo to nic ve srovnání s Filipem. Ten ve svém klimatizací vychlazeném autě kroužil kolem domu snad hodinu. Začínal jsem toho mít plné zuby.

A tak jsem alespoň chodil okolo a koukal, co prodávají v krámech pro jinou cenovou kategorii, než jsem já.

Nakonec přece jen zaparkoval a společně skrze atrium vychlazené snad na patnáct stupňů jsme se vydali do čtvrtého patra. Tedy patra 3A, protože i tady se mluví čínsky.

Po sprše jsme se vydali na večeři. Díky skútrům jsme nemuseli chodit někam blízko, ale vybrat si co se nám líbí. V restauraci, kterou jsme vybrali byl příjemný pán, který mluvil anglicky. I přes jeho dobrou angličtinu nám přinesl špatná pití. Nevím jak je to možné, když se po mém „Milo cold“ ještě zeptal „Cold?“ a já mu to odsouhlasil. Nicméně, moje kakao a Kaliho čaj byly vroucí jak blázen.

Cold noodles nicméně byly cold a dokonce jsem k nim dostal opražené tofu, které jsem si objednal.  
Motorky jsme ještě využili výletem na pláž nedaleko letiště, kde kolem nich ale kroužili podivní lidé a tak jsme se tam zdrželi jen na vyfocení medúz.

Zpátky na bytě Kali namíchal „Welcome Drik“ z ginu a brzdy, která chutnala jako TicTacy.

![image](15_4.jpg)

Odebrali jsme se do bazénu, který byl zavřený, ale když už jsme skoro lámali hůl, napadlo mě se zeptat, jestli náhodou nemají ještě jiný bazén. Odpověď „Sure!“ nás dostala k ještě lepšímu bazénu s přepadávající vodou přes okraj. Škoda jen, že nás asi po hodině vyhodil bachař s tím, že prý je zavřeno a nesmíme tam být.

Na bytě jsme ještě chvíli kecali a pak jsem se odebral do postele. 

### 16.5. Středa - Cesta na skútrech, slum a donuty

Vypnout klimatizaci mi pomohlo jen částečně. Probudilo mě horko, ale rýmu jsem měl stejně. Pravděpodobně z pobývání ve vedlejší místnosti. Kali ještě spal. A tak jsem se vysprchoval co nejtišeji a v kuchyni si udělal kávu a čaj. Padl na to poslední cukr ze Starbucks a poslední lžička smetany.

![image](16_1.jpg)

Postupně se ke mně přidávali další lidé, toužící po ranní kávě. Až nakonec přišel Jarda s uvařenými fazolemi, které opravdu nešly jíst.

Po včerejším bazénovém fiasku, jsme se opět odebrali na střechu, tentokrát k hornímu bazénu, který měl masážní proudy vody, ale k plavání se zrovna moc nehodil. Proto jsme tam byli jen chvíli a pak se odebrali do spodního bazénu, kde jsme dali velmi neúspěšný závod v plavání, společnou fotku a pak prostě chill.

![image](16_2.jpg)

Když se čas nachýlil, sbalili jsme se a opustili apartmán. Za tu cenu, to byl parádní zážitek. Filip s Yuni jeli vrátit auto a my jsme nasedli na naše skútry a jeli k benzínce natankovat. 4 rinjity za půl nádrže. O blok dál oběd. Výborné nudle, kterých bych si dal ještě víc, ale zaplnil jsem žaludek sladkou tečkou. Donutem, velice dobrým, ale rozhodně ne posledním toho dne.

S plnějšími nádržemi jsme se odpoledním provozem vydali severně, k domům, které z architektonického hlediska zaujali Kaliho. U těch jsme se fotili na skútrech a poté pokračovali dále na pláž.

Nebyla to koupací pláž. Byla to spíš trochu skládka. Ale v odpadcích lezli varani a to se každý den nevidí. Když jsme se nabažili pohledu na odpadky, nasedli jsme a vyrazili zpátky, do slumu, který jsme cestou zahlédli. Další události jsem si zaznamenal přímo na místě a proto je jejich přepis v přítomném čase.

„Z ničeho nic se rozpršelo. Rychlý manévr nás společně s místními zavedl pod nedalekou střechu. 
Z našeho přístřešku společně s domorodci sledujeme, jak se moře halí do závoje deště, zatímco na cestě se v proudech vody pase stádo černých krav.

Tři varani kmitání jazyky v potoce plném odpadků.

Blesky a hromy. Spouští alarm blízkého auta. Nedaleký oheň uhasíná, kouří a domorodci včetně malého kluka s batohem Spiderman společně se starcem v muslimské čapce a škralábátkem v ruce si zacpávají uši kvůli hromům. 
Naše čtyři motorky se po našem boku skrývají pod přístřeškem, zatímco my v hlavách vážíme, zda na nich vyrazit do deště, který přináší víc než jen problém s promočenými svršky, ale spíše možnost skluzu a pádu.„
Vystávali jsme tam asi hodinu, než se déšť zklidnil. A i tak jsme jeli opatrně, protože silnice byla mokrá.

Před slumem jsme nechali motorky. Trochu troufalé gesto, ale riskli jsme to a vyplatilo se. Ze slamu nemám žádné fotky, protože jsme nechtěli urazit místní tím, že turisté fotí jejich bídu. Barevné chatky bez nábytku, zato s televizemi, nebo místním zbožím, na kůlech zaražených přímo do blátivé pláže pokryté odpadem. Mezi nimi se vinul chodník z prken, který vyžadoval soustředění, aby člověk nespadl přímo dolů. Nedostatek peněz ale neznamená nešťastné lidi. Na naše úsměvy nám odpovídali jejich rozzářenými tvářemi a docela často se ozývalo anglické „Hello“ nebo „Hi“. Dokonce se s námi někteří fotili.

![image](16_3.jpg)

Čas nám tam utekl jako voda ale, skútry jsme museli vrátit před šestou a tak jsme se pomocí ukazování místních vymotali z tohoto malého samostatného světa, nasedli na motorky, které nikdo neukradl, a my vyrazili zpátky do centra.

![image](16_4.jpg)

Odevzdání proběhlo bez problémů. Zálohu jsme dostali zpátky a nábřeží, hned za půjčovnou nám konečně nabídlo výhled na západ slunce, který jsme prozatím vždycky prošvihli. Teda všem kromě Jardy, který skončil na záchodě v McDonaldu, řešíc faraonovu pomstu.

Západ slunce, spousty fotek, kýč za kýčem. Tak jsem si poznačil oněch pár desítek minut, co jsme tam proseděli.

Když už červánky potemněli, připomněl se nám pan hlad. S tím jsme zatočili v podniku, kde byla všude možně psaná čínština, ale servírky byly malajské. Jedna těhotná i přes to, že jí bylo tak patnáct. Druhá drobná, taky mladá, ale hrozně obyčejně krásná.

Zato jídlo tak skvělé nebylo. Tedy aspoň to, co si dali Dan s Jardou. Nějaké kyselé nudle. Já s Kalim jsme si dali bílé nudle v oranžovo mléčné polévce s krevetami. To bylo netradiční, ale moc dobré.

I tak nás to ale prohnalo a tak byl záchod v KFC obsazen českými turisty. Já jsem prohloupil, neb jsem žádnou břišní pomstu necítil. Chytla mě až po půl hodině a jediný dostupný záchod stál 30 centů, ale za co peníze vybírali, nechápu, protože kdybych fakt nemusel, vyhnul bych se těm pochcaným prkénkům obloukem. Venku se nás paní ptala, odkud jsme a na odpověď, že z Čech nás informovala, že naše země je plná dobrých wrestlerů, gymnastů a leží poblíž Jugoslávie. 
V rámci shánění suvenýrů jsme procházeli sámošky, hledali hezké obaly od sirek a žvýkačky do letadla a pivo na zkrácení chvíle, při čekání na letadlo.

Když jsme posedávali na pobřeží, objevil se Filip s Yuni, ale dlouho jsme spolu nepobili, neb mířili na masáž.

![image](16_5.jpg)

A tak jsme (kluci s dalším pivem), opět zasedli na pobřeží.

### 17.5. Čtvrtek - Zpátky na Taiwan

Spánek mě začal přemáhat. Polehával jsem s hlavou opřenou o krosnu, ale čas odletu se blížil a bylo načase vymyslet jak se dostat na letiště. Na Borneu funguje obdoba Uberu takzvaný Grab. Dan se pustil do registrace, ale technologie mu nepřála. Potvrzovací SMS přišla tak po deseti minutách, v momentě kdy už si vyžádal další. Poté aplikace spadla a vůbec, konala neplechu.

Nažhavil jsem své nové SONY a pustil se do boje s technikou také. SMS mi přišla za ještě krásnějších 17 minut, ale kód, který jsem obdržel, nefungoval. Druhý, tentokrát desetiminutový pokus mě nicméně posunul k úspěchu a za 17 Ringitů jsem nám zavolal odvoz bílým Protonem.

Na letišti jsme našli, k Danovi velké radosti, non-stop otevřené Dunken Donuts a tak další tucet těch sladkých anuloidů putoval na naše konto stejně jako při příletu. Navrch ještě meníčko z McDonaldu a KFC, které jsem jako jediný vynechal. Neměl jsem nijak zvlášť hlad a navíc, McDonald úspěšně ignoruji již nějakých tři a dvacet let.

Co se ale nestalo, začal ramadán. Skupinka mladých muslimů mi darovala hovězí burger a jedna ze  dvou výjimek mého vegetariánství praví, že nabízené jídlo se neodmítá. Když odešli, nechali ještě nedojedené hranolky a ta druhá ze dvou výjimek říká, že vyhazovat jídlo se nesluší a tak jsem nakonec Fast Food jedl stejně jako ostatní. Akorát zadarmo.

U stanice s nabíječkami mobilních telefonů jsem se opět pustil do čtení knihy. Když ukazatel baterie oznámil, že mobil v nadcházejících hodinách nezemře, zalehnul jsem na lavičku a dopřál si tři čtvrtě hodinový spánek. Na Check-inu jsem poté odevzdal bágl a vyrazil skrz rentgen a další kontroly na Gate. Kota Kinabalu má ten Nejhloupější Gate, jakým jsem kdy prošel. Přímo před nástupním prostorem je totiž druhý rentgen, skrz který se nesmí pronést tekutiny z mezinárodního prostoru. Taktéž onen prostor, určený pro čekání cestujících postrádá záchody. Naštěstí jsme tam netrávili moc dlouho a jako odškodnění za vysychání našich hrdel jsme v letadle seděli vedle sebe.

Mount Kinabalu jsme na našich cestách minuli, ale výhled z okénka u neobsazeného trojsedadla v zádi letadla nám nabídl výhled na tuto majestátní horu, zalitou raním sluncem. Krásná tečka za tímto výletem.

![image](17_1.jpg)

Má neschopnost usnout v dopravních prostředcích mě v knížce posunula o několik desítek stránek dále, ale když přišlo jídlo, které jsem mimochodem dostal jen já, jelikož jsem při koupi letenky odkliknul super výhodný balíček a naklikal si vegetariánská jídla sám, čímž jsem ušetřil asi tak 20 korun, odložil jsem Ziburu a vrhnul se do rýže a zeleninového stew. Když je člověk znavený, čas utíká rychle a tak se oznámení o přistávání ozvalo docela brzy po tom, co jsem si ubrouskem očistil pusu a odhodil ten jednorázový set příborů a talířků. Ne… v letadle plastové nádobí docela chápu, nemoci a tak, ale na pevnině to smysl postrádá. 
Má rezidentská karta mi umožnila projít imigračním během zhruba dvaceti sekund na rozdíl od všech ostatních, kteří si vystáli čtvrthodinovou frontu. Tu z neznámých důvodu vystál i Filip, který má ARC také a Yuni, která se tu narodila. Občas se opravdu vyplatí číst letištní nápisy.

Když jsme se v hale konečně všichni setkali a dojedli poslední donuty, přišel čas na plánování cesty na kolej. Nechtělo se mi platit stejnou sumu za vlak jako při příjezdu a čas mi dovoloval vyrazit  se zdviženým palcem na autostop. Jarda se ke mně přidal, a ještě v letištní hale sepsal ceduli 新竹 na obal od donutů.

![image](17_2.jpg)

Rozloučili jsme se s Danem a Kalim a s Filipem a Yuni jsme se odebrali do metra. Oni plánovali jet expresem do 台北, my jen 4 zastávky courákem k dálničnímu nájezdu.

Výhledy z nadzemního metra stály za vidění, ale velmi rychle jsme se dostali na naší stanici. Nájezd byl prakticky hned vedle výstupu z MRT a trvalo nám jen lehce přes deset minut sehnat si odvoz.

S řidičem se do konverzace pustil Jarda. Hezky čínsky, protože řidič anglicky uměl velice málo. Domluvili jsme se dokonce na tom, aby nás hodil před univerzitu. 
Což se nám nakonec vymstilo. 中華大學 a 成華大學 se čtou set sakra stejně, ale v 新竹 jsou velmi daleko od sebe. Nezbývalo než popadnout uBike, na něm dojet do parku, nechat si ujet autobus, přečíst pár kapitol při čekání na další, nastoupit do něj a v něm potkat Dana a Kaliho, kteří přijeli vlakem.

Na koleji jsem se rozhodl odpočinout si u sledování seriálu. Mozek se ale rozhodl, že seriál je složitá činnost a tak mé tělo uvedl do stavu, běžně označovaného jako spánek. Ten mi sakra nepřišel vhod, neboť skončil minutu po šesté hodině. Tedy minutu po začátku čínštiny, kde zrovna Erik zřejmě rozdával testy, na které jsem měl v plánu se poslední hodinu připravovat
Kluci ale stejně jako já stále pobývali na koleji. A když jsme se zpožděním dorazili do třídy a příliš nereagovali na jeho otázky, uznal, že nejsme ve stavu test psát a odložil ho na příště.

Místo toho jsme hráli kombinaci tiché pošty a pantomimy. Náš tým selhal u 上厠所, jelikož došlo k nedorozumění při pantomimickém předvádění močení. Slečna z Mongolska prostě nepochopila Filipovo závěrečné zapínání poklopce a její výkřik „What’s wrong with you!“ nás všechny pobavil. Já jsem zase nepochopil Jardovo převádění slova „homesick“ a to náš tým uvrhlo v pravděpodobnou prohru.

Po čínštině jsme se všichni vydali na večeři. Až u brány nám došlo, že vlastně nikdo z nás nemá moc hlad a tak jsme se rozhodli jít do garáže, kde už máme menu relativně nastudované, a jsme si schopni objednat lehké jídlo. Dal jsem si polštářek s vejcem a čaj se sójovým mlékem. Ten mě velice příjemně překvapil, neboť buď postrádal sójovou pachuť, nebo jsem si na ní tak zvykl, že mi nevadí, ba mi dokonce chutná.

Kluci se odešli dívat do třetího patra na hokej. Moje únava ale nabrala kritických rozměrů a po chvíli sledování seriálu jsem se odebral do říše snů. 

### 18.5. Pátek - Taiwanské grilování

Vstal jsem hrozně brzo. Šest třicet, nebo tak něco. Od doby co mi hodinky neukazují čas, jsem trochu mimo. Usnout se mi ale nedařilo a tak jsem se rozhodl jít si zaběhat. Už takhle brzo bylo horko a zřejmě jsem zase vypadl z tréninku, protože dva kilometry tempem za pět mi dali sakra zabrat.

Díky mému brzkému vstávání jsem ale dorazil na konverzaci na čas, jako pět dalších místních. Bavili jsme se o našem výletu na Borneo a článek byl o Claw mashines, jak je možné, že je jich najednou tolik.

O pauze jsme šli s Jardou, Danem, Filipem a Kalim na brunch. Kluci si dali meníčka, já si dal pepřové nudle.

Na chromatologii jsme vybírali barvy, které reprezentují jednotlivá roční období. Ve zdejším podnebí je zřejmě všechno jinak a tak se učitelce naše barvy moc nepozdávaly. Vyptávala se nás, proč jsme nedorazili na Organic Festival a když jí Dan odvětil, že je hrozně drahý, dozvěděli jsme se, že by nás dostala na guest list. Trochu s křížkem po funusue.

Šla na mě dřímota. Opravdu jsem toho za posledních pár dní moc nenaspal. Díky tomu jsem toho na Tour Guidingu moc nenadělal. Což vzhledem k obtížnosti předmětu moc nevadí
Po návratu z Tour Guidingu jsem si vytiskl transakce do šekové knížky. Vyznat se v oněch číslech je téměř nadlidský úkol. Takže jsem procházel účtenky, dlužníček a zápisky výdajů.

Také jsem propočítal, kolik mě stálo Borneo. Přes devět a půl tisíce. Docela pálka, ale je to jednou za život…. Nebo spíš jednou za pět let.

Po sedmé jsme se odebrali do FamilyMartu, kde jsme měli sraz s Jardovou spolužačkou z konverzace. Pořádala grilování a takové Taiwanské grilování je neradno nechat si ujít.

Autem nás jelo šest, čtyři jsme byli namáčklí vzadu. Většinu cesty jsme kopírovali cestu na pláž, až jsme skončili na parkovišti nedaleko restaurace, kde jsme obědvali den po spaní na pláži. 
Taiwanské grilování se od českého poněkud liší. Uhlíky se rozpalují let lampou, pivo se rozlévá do dvoudecových kelímků a k masu se nejí chleba a zelenina. Jinak jde ale o obdobnou společenskou událost.

Z jídel mě nejvíce nadchla klobása z rýže. Tu budu muset zkusit vyrobit doma. Jinak jsou Taiwanci masožravci nejvyššího charakteru. Z lidí se s námi nejvíce chtěl bavit aboridžininec, který ale neuměl moc anglicky. Většinu času tedy tlumočila Sunny.

Po řadě otázek a dojedení jídla jsme se někdy kolem jedné ráno autem odebrali zpátky na kolej, kde jsem po rychlé sprše šel rovnou do postele. 

### 19.5. Sobota  - Stěží jsem opustil pokoj

Občas váhám, zda vůbec zapisovat dny jako byl tento. Až do oběda jsem polehával a četl. Během toho prováděl naprosto rutinní operace jako přípravu snídaně, konzumaci snídaně. Na konzumaci oběda v menze taky není mnoho k popisování. Ale forma, jakou jsem zvolil, si žádá zapsat něco z každého dne. Ostatně slovo deník, říká, že bych měl popsat něco každý den.

Motto odpoledne bylo, flákám čínštinu, měl bych s tím něco dělat. A tak jsem s tím šel do třetího patra něco dělat. Zkoušel jsem Google translate nadiktovat věty typu „Dnes večer v osm hodin se budu učit čínsky. Zítra ráno budu dělat úkoly. Zítra odpoledne v pět třicet pět bude test. Chci jít do knihovny.“ A tak podobně. Google je neúprosný. Jakmile se člověk odmlčí, přestane poslouchat. Při špatném tónu detekuje kraviny a tyto dvě vlastnosti vedly k tomu, že jsem se raději vrhnul na psaní znaků. Věta „rád jezdím na kole.“ mi ale zabrala tak pět minut na sepsání. V čínštině vypadá následovně „我喜歡騎脚踏車。“ Nemálo tahů. Nedivím se Číňanům, že si jazyk zjednodušili.

Protože jsem toho nachodil méně než na Borneu v sedm ráno, šel jsem se projít aspoň v okolí školy. Nakonec jsem se položil na zem u rybníčka, poslouchal Johna Powella, jehož „How to Train your Dragon“ překvapivě lehce dotahuje na klasickou hudbu, a koukal na hvězdy, které se díky světelnému znečištění nedaly srovnávat s oblohou na Borneu, kde mléčná dráha zářila jak pochodeň. 

### 20.5. Neděle - Návrat nemoci

Líné ráno
Čtení knihy
S Ondrou jsme šli na oběd do menzy. Paní měla jídla zřejmě moc, protože každému z nás přihodila něco na talíř nad rámec ceny. Byla toho fakt porce. Už během jídla mě začalo bolet břicho. Po návratu na kolej mě břišní křeč vyhnala na záchod a zbytek dne jsem pendloval mezi záchodem a pokojem.

Anebo záchodem a třetím patrem, kde jsem se věnoval čínštině. Erik nám toho naložil opravdu hodně. A v posledních týdnech jsem tomu opravdu moc nedal.

Od Marka jsem z léčebných důvodů dostal panáka slivovice. Nevím, zda mi to pomohlo, ale od té doby se můj průjem změnil v bolení hlavy.

Ještě v půl deváté večer mi můj rozbitý displej hodinek ukazoval méně než čtyři tisíce kroků. Co naplat. Lepší bylo dát si horkou sprchu a jít se do postele potit, než se trápit nad počtem kroků. Zachumlán pod dekou jsem dokoukal poslední řadu Supernatural a usnul neklidným spánkem. 

### 21.5. Pondělí - Lečím se mnišskou stravou

Bolest hlavy ustupovala jen velmi pomalu. Snažil jsem se hodně pít a neopouštět postel. 

### 22.5. Úterý - Den v knihovně

Bolení hlavy mě téměř opustilo. Měl jsem v plánu skrze celý den hodně pít a vyhnat ho z hlavy úplně. Po vločkách s banánem jsem se rozhodl nasypat slovíčka od Erika do Pleca. To mi zabralo nejméně dvě hodiny. Takže kolem jedenácté jsem byl připraven vrhnout se do učení čínštiny naplno.

Abych podpořil svou studijní stránku mysli. Vydal jsem se sednout si do knihovny. Na rozdíl od  vydýchané národní technické knihovny v Dejvicích, tady posedávalo tak 10 lidí v prostoru pro čtyři sta. Ani klima nebyla nastavená nijak šíleně.

Na obědě jsem potkal Dana a Lukáše. Už dojedli, ale počkali na mě. Risknul jsem si dát vajíčka a moje zažívání to sneslo. 
Po obědě jsem rozklikl pár článku o obnovitelných zdrojích, dočetl se, že Češi plánují třetí jadernou elektrárnu, ale se svou desetistránkovou prací na Sustainable Green Energy jsem nehnul ani o píď. Abych se necítil provinile, pokračoval jsem v čínštině. Taky jsem vypil už snad třetí litr vody, ale léčebný účinek se míjel 
Ráno jsem si evidentně pochvaloval příliš brzy. Společně s nástupem šesté hodiny, se bolení hlavy vrátilo v plné palbě. Šel jsem si sednout k jezeru a dýchat čerstvý vzduch. Místo klimatizovaného a myslím, že jsem tam na chvíli usnul.

Zpatky do knihovny

![image](22_1.jpg)

Letjici termiti

### 23.5. Středa - Víno a sýr

Už jsem se začínal obávat, že na hudebku budu muset dojít sám. Jarda byl stále v 台北 s rodiči a Filip si tam odjel taky za Yuni. Nemít nic připravené ve více lidech je přece jen příjemnější než být nepřipraven sám.

Budík na osmou

Dočítám

Obiky jak domino

Nákup chleba

Okolo školy

Ještěrky a motýli

Čínština 

JioHolky tam nebyly

Test jsme nepsal

De

Numerativy

Tai…le

Na střeše

![image](23_1.jpg)

Vino

Syr

Thomas 

Posh hudba

Svabi

Prasata 

V Adršpachu 

Svabi vs mravenci

Rolling pig

10 spetznatz napoleon army 

Tank vs army. 

Vynechal jsem pálenku co chutnala jak skládka


### 24.5. Čtvrtek - Větrám peřiny

Ani nespočítám, kolikrát jsem doma pověsil peřiny na šňůru a nechal sluneční paprsky vyhánět zatuchlost a roztoče z jejích vláken. Možná je to tím, že tady nemáme šňůry, ale doteď jsem své deky slunil pouze po ránu, při probouzení na plážích. Bylo načase takové opomíjení změnit, a protože naše patro disponuje balkonem, na který slunce v průběhu dne svítí, stačilo vymyslet jak peřiny přidělat tak, aby je případné poryvy větru načechrávaly, ale neodnášely.

Fikaně jsem z koše na plast vytáhl prázdné třílitrové láhve od prací tekutiny a naplnil je vodou. To by bylo, aby vítr nadzvedl taková tříkilová závaží. A tak od rána mohli kolemjdoucí sledovat, jak v prvním patře klučičí koleje vyvěsil český pokoj přes zábradlí velkou modrou a bílou vlajku.

Toto připomenutí domova jsem oslavil obohacením standardní snídaně ve formě vloček o dva toasty a jablko. Dokonce jsem si před konzumací poklidil na stole.

Kluci se pomalu probírali ze snů, a když se počet vzbuzených lidí ustálil na čísle sedm. Vyrazili jsme na brunch. Po mé velkolepé snídani jsem si objednal pouze 奶茶, který jsem popíjel při diskusi o tom, jak parádně levné tady mají burgery.

Placení mě potěšilo, neboť jsem čínsky řekl nejen, co jsem měl zaplatit, ale také jsem použil správný numerativy. A to mě posunulo v očích místního kuchaře/číšníka/majitele.

Po návratu jsem zmínil stránku „teh lurd of da kings“ což vyústilo ve sledování youtubových videí, počínaje parodiemi na pána prstenů konče u videa o tom, jak Kylo Ren infiltruje řadové pracovníky na vesmírné lodi.

Když už nás ani youtube nebavil, nastoupilo všobecné nic nedělání.

Procházka
Zašlá krása budov a okolí
Zibura

### 25.5. Pátek - Den s radostným koncem

Na rozdíl od většiny minulých pátků, tentokrát jsem ani nepomyslel nad tím, co bylo v uplynulém týdnu new&interesting. Zato jsem vstal relativně brzy, udělal si snídani, a začetl se do knížky. Jeff stejně nepřidal žádné nové články, tak co bych se obtěžoval něco dělat.

Na hodině se rozmluvil o královské svatbě, tématu, které prý nikoho na planetě nemohlo minout. Zřejmě nežiji na této planetě, jelikož já jsem o ní nevěděl zhola nic.

A tak když došlo na mluvení, oznámil jsem, že plánuji projít Vietnam pěšky, možná stopem a možná trochu na kole. Stále jsem totiž nebyl rozhodnut, zda jsem opravdu takový blázen, abych do toho šel. Ale čím víc jsem o myšlence cestovat bez přílišného plánu a bez přílišného množství peněz, tím víc se mi to líbilo.

Oběd v menze mě stál pouhých třicet dolarů na rozdíl od Ondry, kterému se povedlo objednat si burger s nudlemi za 80 a nedostat ho v housce se zeleninou, ale v krabičce. To ho nezasytilo a tak si dal ještě jídlo z bufetu za 60.

Za Jardovou bujarou kšticí jsem si ani nevšiml, že u vedlejšího stolu sedí Monika. Ale když jsem jí mával, okázale mě ignorovala. Pak mi došlo, že i ráno na angličtině se schovala do rohu a nejevila známky toho, že by nás zahlédla. Na koleji jsem dokonce zjistil, že opustila naší konverzaci na LINEu.

Co se stalo nevím, ale budu muset zapojit své Sherlockovské schopnosti a přijít tomu na kloub.

Na barvy se tentokrát na rozdíl od nás nedostavila učitelka. Suploval za ní jeden, pouze čínsky mluvící student. I kdyby neměl náušnici v pravém uchu, to že nepálil za holkami, se dalo říct na první pohled. Všem rozdal barevné průhledné fólie a ukázal nám, co máme kreslit. Absence výkladu v angličtině nás ale stejně rozhodila. Vypadalo to, že po nás chce, abychom nakreslili jakýkoliv objekt v barvách změněných barevným filtrem.

Nakreslil jsem svůj žlutý hrnek s mimoněm, s trochou zelené barvy, což mi zabralo asi 20 minut a po zbytek času jsem se věnoval pozorování okolí. Suplent mi do skicáku napsal, že můj obraz je Cute, tak nevím, jestli po mě nejede.

Na Tour Guidingu byla situace opačná. Nepřišel nikdo kromě učitelky. Ta nakonec objevila, že se změnila třída a opravdu jsme všechny našli ve třídě v další chodbě. Po programu o kultuře na taiwanu a komickém skládání vět na tabuli naší českou trojicí si učitelka pouštěla videa, která jsme natočili, nebo spíš nenatočili v chrámu pár týdnů zpátky. Bůhví jak nadšená nebyla, ale cápek, co si neustále podává ruku, to nějakým způsobem ukecal.

![image](25_1.jpg)

Jardovi rodiče se v průběhu školního týdne dostali do Kaosiungu a on vyrazil vlakem za nimi. Chvíli po tom co se s námi rozloučil, jsme vyrazili na večeři. Ze všech restaurací, kolem kterých jsme kroužili, vyhrál 卡里 (KALI). Interiér byl od mé minulé návštěvy inovován, zmizel čaj zdarma, ale anglicky se obsluha nenaučila. I přes to jsem byl schopen vysvětlit pánovi, že nechci maso, protože jsem vegetarián. Pochopil to, ale z ceny jídla s rybou slevil pouze pět dolarů. A tak jsem za rýži s vejcem a kari omáčkou platil 65 dolarů.

Na koleji jsem se chvíli pohupoval v hamace, ale pocit nedostatku fyzického pochybu mě vyhnal na dráhu, kde mě atletická část mé povahy donutila oběhnout zatravněnou plochu desetkrát. A to i přes fakt, že okolní teplota slezla z denních třiceti pouze o tři dolů. To se odrazilo na nikterak raketovém tempu 5:42.

Vyřízený a zpocený jsem se odbelhal do sprch. Když jsem dokončil tělesnou očistu a dorazil na pokoj, našel jsem kluky pečlivě zkoumající únorové a březnové účtenky. Loterie byla totiž slosována a na někoho z nás čekalo 10 milionů. Pečlivě jsem zkontroloval všechny nashromážděné papírky a objevil, že tím šťastlivcem jsem právě já. Jen byla má výhra od hlavní částky ponížena o devět milionů devět set devadesát devět tisíc osm set Taiwanských dolarů. Ale lepší než drátem do oka ne?

### 26.5. Sobota - Se Ziburou je ámen

Někdy v posledních dnech na Borneu mi hlavou létala myšlenka, že ze všeho toho cestování začínám být unavený a potřebuji si odpočinout. Je to zvláštní. Dovolená by měla být odpočinkem, ale vzali jsme jí docela intenzivně a když do hlavy člověk ukládá zážitek za zážitkem, dřív nebo později zatouží po nějakém tom nic nedělání. Právě takové nicnedělání se mi posledních pár dní dařilo plnit poměrně úspěšně a v průběhu soboty jsem jej piloval k dokonalosti.

Z postele jsem nijak nechvátal a četl si knížku. Až po několika kapitolách jsem slezl a dal si do trouby opékat toast. Po cinknutí jsem zjistil, že trouba není v zásuvce. Co už, arašídové máslo šlo na chléb, který postrádal dokonalou křupavost, zato v soutěži gumovosti by získal první cenu.

Sprchu jsem spojil se zastřiháváním vlasů. Má pleš už totiž začínala nepříjemně prosvítat mezi oblastmi ztrátou vlasů netknutých. Bylo třeba srovnat vše na úroveň mých oblíbených třech milimetrů.

Jeden toast sice potěšil mé chuťové pohárky, břich ovšem nezasytil. Začal jsem orodovat za společný brunch. Orodoval jsem zřejmě nedostatečně, neb než se kluci vedle probrali, než Ondra dopsal něco do své bakalářky a než se Filip vysprchoval, bylo dvanáct pryč a z pozdní snídaně se stal brzký oběd.

Tradiční Taiwanský burger s hashbrownem, k tomu kukuřičné 蛋餅 a ledový 奶茶 za osmdesát dolarů prolétly mým krkem nad diskuzí o BigMac indexu, jakožto nejefektivnějším ekonomickém nástroji, a utišily můj ne úplně tichý žaludeční nářek po kalorické stravě.

Oběd se stal na několik hodin naší vrcholnou fyzickou aktivitou. Najedený Filip zapadl do houpací sítě a já do postele, kde jsem úspěšně pokračoval v knižních výletech Arménií. V patnáct třicet se Filip zvedl z hamaky. Podal mi čaj a já se tak stal jeho věčným dlužníkem. Někdy v průběhu posledních dvou hodin jsem totiž, atakován Brownovým pohybem molekul okolního vzduchu o teplotě třicet stupňů, ztratil nadšení do práce, o kterém jsem si byl předchozího večera jist, že vydrží. Slézt po žebříku se v mém rozpoložení rovnalo maratonskému běhu.

Spisovatel ze mě zřejmě nebude. Při pročítání mého deníku jsem narážel na větné struktury tak kostrbaté, že se má babička učitelka musela v hrobě otáčet jak ražniči. A to prosím učila zeměpis.

Protože se blížil náš koncert, řekl jsem si, že by nebylo od věci otočit se u piana a zkusit si něco zadrnkat. Drnkal jsem energicky a od srdíčka, proti tomu žádná. Nic moc konstruktivního z toho bohužel nevzešlo. Cestou zpátky na kolej jsem ale objevil vyhozený větrák. Z elektrického hlediska mu nic nebylo. Akorát motor se ulomil z podstavce a visel pouze na drátu. Vzal jsem toho ubohého pana větráka na pokoj vědíc, že česká mysl pro něj ještě najde využití.

V rámci šetření Taiwanských dolarů jsem nažhavil rýžovar a má krmě se příliš nelišila od večeře tibetských mnichů. Abych ale neopomněl sociální stránku večeření, přidal jsem se ke klukům, kteří mířili do franšízy na 麵條 a 小籠包. Objednal jsem si sójové mléko z černých bobů. Rozhodl jsem se věřit pravděpodobně nesmyslnému tvrzení, že mě ochrání před komářími kousanci.

Nedlouho poté co jsme se vrátili z večeře, jsem dočetl poslední Ziburovu knížku a od toho momentu se aktivní odkládání práce na projektu stalo pouhým pasivním lenošením. Lenošit se ale občas musí, a když už jsem to tak hezky nakousl, přece to i dokončím.

### 27.5. Neděle - Snad ten nejteplejší den prosezený před závěrečnou prací

Po ránu jsem zaměstnával pračku. I přes to, že jsem nedávno vyslunil peřiny, špínu z pláže paprsky odstranit nedokázaly, a tak musela přijít těžká technika a sofistikovaná chemie. Kromě praní bylo v plánu dohnat včerejší ztrátu v závodu o to, kdo dopíše první závěrečnou práci na Sustainable Green Energy. 
Pomalu ale jistě jsem se dal do pročítání stránek ministerstva průmyslu a obchodu, které se zabývá energetikou a její budoucností v ČR.

Už dlouho jsem nic nudnějšího nečetl. Hodiny ubíhaly a stránky nepřibývaly. Vlastně z ničeho nic bylo po dvanácté. Čas vyrazit na oběd.

Trochu jsme se těšili, že využijeme neděle, kdy je obyt v menze minimální a paní nám zdarma přihodí něco na talíř. Neděle byla, ale přebytky nikoliv, protože bylo zavřeno.

Na hlavní ulici tedy zamířily naše kroky. Sešli jsme z kopce dolů, zavřeno. Zpátky na ulici a tam až k mostu, přeplněno. No a tak jsme skončili v raníkárně a tam si dali nudle s omáčkou. Každý jinou. Dan evropskou sýrovou a k tomu klobásu, já 
Čas ubíhal jak voda a než jsem se nadál zašlo slunce. Vlastně vůbec nevím, jak se to stalo. V jeden moment jsme byli na obědě a v oment druhý se Kali pýtal, zda půjdeme na večeři.

Tu jsme si dali na křižovatce ve stánku. Něco jako tortilla s plněním. Kluci měli kukuřici a slaninu a já cibuli s pepřem a vajíčkem. Byla toho taková kopa, že jsem musel jíst s přestávkou.

Dorazila Yuni

### 28.5. Pondělí - Pokračuji v psaní

Dlouho se ale nezdržela. Vlastně jsem jí po ránu viděl jen pár minut. Předala Filipovy nějaké bonbony a odešla s ním na autobus.

Pokračuji v psaní

Na poštu po výhru

Nikdo tam není

Oběd v menze	

Resetuji windows

Instaluji aplikace

U kluku

Odpoledne jsme šli všichni na džus. Dal jsem si hroznový, Kali a Dan s limetkou a Filip jablkový. 

Led

Horko 

Chill a seriál

Navečeři nejdu


### 29.6. Uterý - Větrák, který nefouká


Obed v menze polevka a trojobal po markovi a

Dokument o ACTIPU

Na procházku do 19 hectars grass lands

![image](29_1.jpg)

Psi na rozcestí

Bambusová tyč

Do parku

Potím se 

Oklikou a brankou

Západ slunce

HDR foto

![image](29_2.jpg)

Komáři – žádné učení

Pěšky dál

Okolo

Začíná být tma

Rudý úplněk

Psi na rozcestí

Na koleji zima 

Sprcha

S tomasem bez dana a kaliho na knedlíčky pět a pět zeleninových

Na koleji dopisuji deník


### 30.5. Středa - Je mi zase o rok víc

Byl jsem zvědav, kdo si první uvědomí, že dnes už mi není tři a dvacet, ale že se další rok přehoupl přes třicátý květen. Byl to Filip, ale stejně podezřívám facebook, že mu to naprášil. Musím tuhle fíčuru nějak zakázat. I když, přece jenom mi bylo docela příjemné, že mi lidé napsali, všechno nejlepší a k tomu připojili pár slov.

Zbytek dopoledne jsem si brnkal na kytaru. Na oběd jsme šli s Filipem do menzy


Na oběd po chvíli hraní na kytaru

Za padesát dobrá koule

Na přednášce žvást o Norsku Austrálii a Islandu

Nejdu na hudebku

Jarda přijel


Musím se přiznat, na čínštině jsem Erika moc nevnímal. Všiml si toho a apeloval na mě ať se snažím dávat pozor. Zeptal jsem se ho, jak se řeknou narozeniny a tím, jsem započal asi dvacetiminutovou diskuzi o mých 生日. Pak jsme ale zase procvičovali něco, co mě upřímně naprosto neutkvělo v paměti.

Narozeniny jsme slavili na střeše. Protože jsem nikdy necítil potřebu slavit ve velkém. Vzali jsme nahoru prostě pár pivek a v kruhu diskutovali o blbostech jako o kvalitě nahrávek, o tom, zda interpretům Spotify vydělává či nikoli. 
Protože jsme vysokoškoláci, a ne nějací štamgasti v baru spočítali jsme si, kolik přinese Spotify obyčejnému interpretovi. Je to opravdu zlomek oproti tomu, kdyby prodal pár CD. Jinak jsou na tom interpreti jako Ed Sheeren, kteří mají miliardy přehrání. Těm ale více než Spotify zřejmě vynáší Youtube. 

### 31.5. Čtvrtek - Jdu plavat

„Půjdete někdo plavat?“ Ptal se ze dveří našeho pokoje Dan. „Šel bych ale nemám kartu.“ Odpověděl jsem mu já.

Ve skutečnosti je lidem z bazénu jedno, čí obličej je na kartě a Ondra má bazén zaplacený, takže si stačilo půjčit jeho kartu a jít plavat s kluky. Ondra ale nebyl k nalezení, a tak mi kluci utekli. Po pár minutách ale přišel na pokoj a kartu mi půjčil.

Mají tu padesátku. Tam kde je největší hloubka je mi voda po krk, takže žádné skákání. Ale byla to příjemná změna, zaplavat si po delší době v bazénu.

Třetina byla vyhrazená dětem, třetina vysokoškolákům a třetina nám. Vysokoškoláci hodinu splývali. Snad nikdy jsem neviděl nic nudnějšího.

Čtvrt roku jsem v bazénu nebyl a moje technika je ztracená. Dan mi stopl padesátku kraul. 46 vteřin. Sám pak zaplaval prsa za minutu a jednu vteřinu.

Po plavání jsme chtěli jít na oběd. Nevím, jak k tomu došlo, ale než jsme se z pokoje vykopali uběhla hodina a půl. A to jsme opravdu chtěli jít. Věta „Tak jdem už?“ padla snad třicetkrát. Asi za to mohly hamaky.

Nakonec jsme se ale dostali do raníkárny, kde jsme si objednali pro nás typické menu. Burgery s hashbrownem pro mě s masem pro ostatní a každý velký ledový naicha.

Po obědě jsme se vydali do střižny. Čekala nás příprava prezentace na zítřejší Tour Guiding. Řešili jsme to metodou. Vygooglit pár obdobných prezentací o České republice, vybrat tu nejlepší, vyhodit co je zbytečné a doplnit něco co považujeme za důležité z těch ostatních.

Chvíli jsme bojovali s čínským PowerPointem, ale o asi pět hodin později, jsme měli připravených asi 20 slajdů. Co k nim budeme říkat, je problém zítřejšího Adama a Filipa.

V hlavní budově jsem se ještě zastavil u pošty, kde jsem si do šekové knížky nechal vytisknout transakce. Hlad mě přinutil jít přes menzu, ale nic rychlého do ruky tam neměli. Sacharidy jsem tedy doplnil vločkami a poté jsme společně vyrazili na čínštinu.

Večer jsem se rozhodl jít si zaběhat. Tentokrát jsem ale na to šel matematicky. Běhal jsem totiž s metronomem. Tím jsem se snažil docílit co nejstabilnějšího tempa. Trochu jsem to ale přehnal a unavil se docela brzy. Asi po třech kilometrech s templem 4:46. I tak to byl ale úspěch, jelikož na těchto hodnotách se dá do budoucna stavit.
