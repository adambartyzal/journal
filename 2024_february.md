[<< Leden](2024_january.md)<br>

## [Únor](2024.md) 

- [1.2. Štěstí](#12-štěstí)
- [2.2. Skriptem k psychickému zdraví](#22-skriptem-k-psychickému-zdraví)
- [3.2. Přání navzdory](#32-přání-navzdory)
- [4.2. Prsa jsou umění](#42-prsa-jsou-umění)
- [5.2. Srdíčku čoud](#52-srdíčku-čoud)
- [6.2. Čtvrté v řadě](#62-čtvrté-v-řadě)
- [7.2. Číslo 6 lidem chutná](#72-číslo-6-lidem-chutná)
- [8.2. Lyže do výroby](#82-lyže-do-výroby)
- [9.2. Nepřipravení](#92-nepřipravení)
- [10.2. Mezi ploty](#102-mezi-ploty)
- [11.2. 20 posledních chvil](#112-20-posledních-chvil)
- [12.2. S občasným záchvatem slz](#122-s-občasným-záchvatem-slz)
- [13.2. Bojovat](#132-bojovat)
- [14.2. Něco romantickýho / Něco hloupýho](#142-něco-romantickýho--něco-hloupýho)
- [15.2. Z Merseburgu do prázdnoty](#152-z-merseburgu-do-prázdnoty)
- [16.2. "Kráva blbá"](#162-kráva-blbá)
- [17.2. Den pro sebe](#172-den-pro-sebe)
- [18.2. Náš vztah skončil](#182-náš-vztah-skončil)
- [19.2. Moi moi](#192-moi-moi)
- [20.2. Řešit problémy](#202-řešit-problémy)
- [21.2. Bez špuntů to nepůjde](#212-bez-špuntů-to-nepůjde)
- [22.2. Se skutečným Ivanem](#222-se-skutečným-ivanem)
- [23.2. Cítit se milovaná](#232-cítit-se-milovaná)
- [24.2. Den blbec](#242-den-blbec)
- [25.2. Vzkazy domů](#252-vzkazy-domů)
- [26.2. Tam a zase zpátky](#262-tam-a-zase-zpátky)
- [27.2. Bez Ivana](#272-bez-ivana)
- [28.2. Příliš mnoho sportu](#282-příliš-mnoho-sportu)
- [29.2. Krypto](#292-krypto)

### 1.2. Štěstí

Mišce letělo ve dvanáct letadlo. Před odletem ale měla naplánovaný call. Rozhodla se ho vzít na letišti a tak jsme vyrazili ráno od ní spolu. Teda k brance spolu. Dál už jsme šli každý po svém.<br>
Já dolů k řece, národní a do lidlu na příkopě.<br>
U samoobslužné kasy jsem upustil batůžek, ve kterém byla skleněná ikea miska. Střepy tak byly uzavřené v batohu, což bylo dobrý, ale miska byla na sráč. A to bylo blbý. Paní pokladní mi dala papírovou krabici na střepy a když jsem jí řekl, že místo do směsi to radši odnesu do sběrného koše, informovala mě, že pod schody lidl třídí.<br>
Třídil, ale ne sklo.<br>
S krabicí jsem tak šel mírným deštěm až na Masaryčku. Co pražané v centru s odpadem dělají, to netuším.<br>

<a href="../images/2024_february/1_1.jpg" target="_blank"><img src="../images/thumbnails/2024_february/1_1.jpg"></a>

Řasa, kterou mi Miška věnovala, byla na rozdíl od skla lehoučká a přežila. Salát k obědu jsem tak měl vylepšený o dobrůtku plnou jódu.<br>

<a href="../images/2024_february/1_2.jpg" target="_blank"><img src="../images/thumbnails/2024_february/1_2.jpg"></a>

Celý den jsem řešil jednotky z Polska. Na počátku to vypadalo na jednoduché přeložení firmware a nahrání do cpu. Musel jsem ho sice opatřit bootloaderem, který jsem vykuchal z nějaký straší binárky. Jenže pak se ukázalo, že modem má starý firmware a ten si s novou binárkou nerozumí. I to jsem dokázal vyřešit a všechno se zdálo pohádkový. Jenže pak jsem objevil, že se samovolně restartuje.<br>
Musel jsem se ponořit hlouběji do datasheetu modemu. Po asi hodině jsem objevil, že na druhé lince si v debugu stěžují dva javové applety, co se tahají o jeden port. První byla naše aplikace pojemenovaná misha.alarex. Kdo je misha netuším. Druhá se ale jmenovala o poznání zajímavěji NextbikeHomeport.java:842.<br>
Štětínské zabavené jednotky, přepsané nextbikem se vrátili domů.<br>
Smazat jejich aplikaci se ale taky ukázalo jako oříšek. Nakonec jsem to vyřešil prodloužením autostartu a vymazáním ještě před bootupem.<br>
Večer jsem věnoval zvýšení pořádku ve svých smlouvách. Našel jsem všechny dodatky pracovní i nájemní smlouvy a zabalil si je pro naskenování v práci.<br>

### 2.2. Skriptem k psychickému zdraví

co jsem dokázal težce v den zpět, šlo nakonec lehce skriptem<br>

<a href="../images/2024_february/2_1.jpg" target="_blank"><img src="../images/thumbnails/2024_february/2_1.jpg"></a>

skenování smluv a třízení do složek<br>
rozesmál jsem Mišku děvčaty<br>

### 3.2. Přání navzdory

S Evou jsme byli domluvení, že přijedu k nim, pak přespím a pojedu přes Kolín, kde vyzvednu mámu a pojedeme do galerie. Chtěl jsem vyjet až v 10. Bylo spousta času na pečení chleba číslo 5. No spousta zase ne. Zbytečně jsem to uspíšil. Ale to jsem věděl. Chleba číslo 5 byl testovací. Neměl vyjít co do formy, ale co do chuti.<br>
Evan napsala, že Robin nemocný, že bych měl návštěvu zvážit. Prý kašlal dost. Dohodli jsme se, že přijedu někdy příště. Takže jsem měl chleba a neměl co dělat.<br>
Miška byla v Praze. Napsal jsem jí. Sice plánovala introvertní den, kdy chtěla třídit fotky, ale napsala mi, že přijít můžu. A tak jsem vyrazil pěšky na Anděl.<br>
Poslouchal jsem u toho DOAC. Povídal si s psychologem, kterému se zabila máma, taky se pokoušel zasebevraždit, ale díky vědě objevil, že nemoci mozku, jsou vlastně projevy nemocí metabolismu. Všechny. Když jde člověk dostatečně hluboko. Že problém je ve výrobě ATP. Energie pro buňky. Způsobujeme to stravou, špatným hýbáním, stresem. Špatným spánkem. Prostě vším tím, co v člověku vytváří další nemoce. Popisoval taky, jak se mentální choroba v člověku může rozjet.<br>
Došel jsem na střechu Nového Smíchova. Chtěl jsem tam číst a vyhlížet Mišku na mostě. Nějak mi ale musela proklouznout. Když jsem jí telefonoval, zjistil jsem, že je dole u Alberta. Cestou za ní mi ještě telefonovala Máma, že jí kape trubka u pračky. Jenže až ta co je ve zdi. Řekl jsem jí, že na to potřebuje technika co se tím zabývá.<br>
Míšu jsem potkal během toho rozhovoru. Pak jsem jí v obchodě objal, protože jsem se cítil vděčný, že se máme dobře a netrpíme žádnou mentální chorobou. Jenže jsem jí objal ve vstupu do obchodu a mohli bychom překážet lidem. Nějak mi to vůbec nedošlo. Ale Míšu to asi naštvalo.<br>

<a href="../images/2024_february/3_1.jpg" target="_blank"><img src="../images/thumbnails/2024_february/3_1.jpg"></a>

Doma jsme vařili tortily. Miška mi pomalu vyprávěla co se jí děje v práci. Cítil jsem, že jsem za ní neměl chodit. Narušil jsem jí den a naštval jsem jí tím. Ale říkal jsem si, že když si budu číst a budeme spolu, ale nebudu jí otravovat. Bude to v poho.<br>
Tortily byly mega dobré. Náplň byla z květáku, který byl ve slevě, mrkve, papriky, sýru. Míša navíc pekla prošívanou deku. Dala do ní višně a jako dezert byla výborná.<br>
Odpoledne Míša plánovala jít k Ivě a Ondrovi. Dohodli jsme se, že před tím vyrazím domů. Do té doby procházela fotky ze Zélandu a třídila je do složek. Občas mě pozvala, abych se podíval, jinak jsem četl u topení.<br>
Na Mišku ale šla nějaká nemoc. S Ivou se dohodli, že si zavolají. Začínala docela dost kašlat a vypadala hodně unaveně. Když nastal čas, vyrazil jsem domů. Měl jsem blbej pocit. Nebylo chytrý za ní jít. Měl jsem jí poslechnout. Sice mi odsouhlasila, že za ní můžu přijít, ale to bylo tím, že Míša je někdy až moc hodná. Tuhle hranici budu muset nějak víc vychytat.<br>

### 4.2. Prsa jsou umění

Protože jsem nejel do Hory, rozhodl jsem se mámu vyzvednout až na hlaváku. Našel jsem si, kdy tam přijede a objevil, že z Vršek můžu jet vlakem, který mě do centra doveze jen o 3 minuty po jejím příjezdu.<br>
To mi dalo dost času na to věnovat se kytkám. Zelenec v obýváku přerostl a trochu se polámal. Jaro se blížilo a tak dostal letní sestřih a dlahu.<br>

<a href="../images/2024_february/4_1.jpg" target="_blank"><img src="../images/thumbnails/2024_february/4_1.jpg"></a>

Z nádraží jsem Mámě volal, kde přesně se potkáme. Ukázalo se, že se mnou vůbec nepočítala. Místo mě si jako doprovod přivedla Petra.<br>
Potkali jsme se u lega kde když jsem je oba objal, což u dvoumetrového Petra není úplně lehký úkol, byli oba překvapení, jako by je nikdo neobjal už roky. Společně jsme vyrazili na metro do galerie. Myslel jsem, že jedeme do veletržáku, ale ukázalo se, že plán je jít do galerií na Hradčanském náměstí.<br>
Na malostranské jsme vlezi do 23. Myslel jsem, že jezdí stejně jako 22. Serpentínou nahoru na hrad. Ale jeli jsme na Štross. Asi je fakt vyhlídková.<br>
Až v Chotkových sadech jsme objevili, že serpentina byla zavřená. Jestli ale 23 jezdí normálně přes Letnou jsme se nedopátrali.<br>
První výstava byla plná náboženských ikon. Měly víceméně jen 3 témata. Narození Ježíše. Ukřižování Ježíše. A zmrtvýchvstání Ježíše. A pak pár dalších papežů a náboženských figur.<br>
Občas měly ženy na obrazech docela fajn prsa. Rozhodl jsem se, že si je vyfotím a napíšu Mišce, že ten den mě umění obohatilo. Prsa mám totiž rád.<br>

<a href="../images/2024_february/4_2.jpg" target="_blank"><img src="../images/thumbnails/2024_february/4_2.jpg"></a>

V druhé galerii bylo prsou ještě víc. A k tomu i nějaký krajinky. Ježíš se ale pořád nevzdával. Narozdíl od Petra. Ten už byl uměním přesycený, sedl si na lavičku a čekal na nás.<br>
Z galerií jsme vyrazili na oběd. Petr vybral Havelskou korunu. Já zavelel, že pěší chůze je zdravá a splečně jsme vyrazili kolem Hradu, sněmovny a senátu, přes Klárov, Kaprovu, Staromák a Ovocňák do restaurace, kde jsem byl naposledy s Ginny.<br>

<a href="../images/2024_february/4_3.jpg" target="_blank"><img src="../images/thumbnails/2024_february/4_3.jpg"></a>

Dal jsem si fazolovou polévku a koprovku s knedlíky a vajíčkem. Petr boršč a jídlo stejné akorát s brambore. A máma si dala nějaký podivný řízek se sýrem a salámem na vrchu. Ale vlastně to nevypadalo zle. Za svojí koprovku jsem ale byl rád. Chutnala výborně.<br>
Z Koruny jsme ještě zamířili do galerie České Spořitelny. Tam neměli obrazy, ale práce funkčního designu umprumkářů. To mě nadchlo zatím nejvíc.<br>
Mámě se ale blížil odjezd vlaku. Vystoupali jsme Václavák, prošli kolem Primarku, Sherwoodem, koupili lístky a došli na peron.<br>
Zamával jsem mámě do vlaku, Petrovi když kráčel do metra a pěšky jsem vyrazil na Vinohrady. Chtěl jsem si v DMku koupit nemléko. Vybral jsem hráškové a bylo to naposledy. V kafi paradoxně není až tak odporný, ale dobrý taky není. A ve vločkách je to úplná katastrofa.<br>
Luděk bartyzal<br>

### 5.2. Srdíčku čoud

Spánek vyšel na 90/100. Ráno jako malovaný na to vybít si energii nabranou spánkem ještě před prací. Nazul jsem šestky, navlékl mikinu, protáhl nohy a vyrazil běhat do Grébovky. HIIT mě lákal už dýl. Potrápit srdíčko, posunout se o kus dál. Hodinkám se při prvním výběhu úplně moc nechtělo. Nahoře jsem prstem na krku naměřil dobře tři tepy za vteřinu. Ale hodinky tvrdily 150 bpm. Dolů jsem sešel ze schodů. Další dva výběhy už byly změřený líp a sestoupil jsem uvniř grébovky. Dokonce jsem běžel pozadu a do boku.<br>

<a href="../images/2024_february/5_1.jpg" target="_blank"><img src="../images/thumbnails/2024_february/5_1.jpg"></a>

Po běhu a sprše jsem zadělal na chleba. Do vloček jsem si nalil to hnusný hráškový mlíko. Zkousl to. Sedl na draka a mezi fízlama na magistrále prokličkoval kolonou až do Karlína.<br>
Během dne jsem dokončil nahárávání firmware do polských jednotek. Poslouchal jsem u toho podcast od Glucose Goddess. Bylo to zajímavý. Miška její knížku četla. Došlo mi, že to je důvod proč jedla rajčata dřív než se pustila do mých noků se špenátem.<br>
Před koncem pracovní doby nám přišla svářečka. Vláďa jí vybalil a dal se do svářecích pokusů.<br>

<a href="../images/2024_february/5_2.jpg" target="_blank"><img src="../images/thumbnails/2024_february/5_2.jpg"></a>


### 6.2. Čtvrté v řadě

Bez snídaně k doktorovi s močí ve skleničce. Jasně že měl dovolenou. Pan doktor Hančík má vždycky dovolenou. Zanadával jsem si, využil jeho zbrusu nový online objednávací systém a zapsal jsem se na sedmou ranní o týden později.<br>
Do Karlína jsem to vzal přes Bohdalec, Slavii, Želvu a Hartigovu. Aspoň jsem se projel, když nic jinýho.<br>
V Albertu jsem si pořídil snídani. *Glucose Revolution* říká *veggie first*. Zvolil jsem bio rajčata, olivové šneky a bio camembert ke snídani a salát s tofu k obědu.<br>
Dorazil jsem polské jednotky, poobědval a vrhnul se na opravy. Kolem čtvrté jsem v podstatě neměl co dělat.<br>
Odepsal jsem customer service z belenka. Krabice s botami ležela v Karlíně zabalená už od pátku a já neměl zimní boty do finska.<br>
To jsem se rozhodl vyřešit. Na Poděbradské byl obchod naBOSo. Měli hezké XERO shoes ve slevě. Akorát byly jen ve 40. Dojel jsem tam a objevil, že xera nejsou pro mě. Zato mě ale nedchly Angles Atlas Winter Nut. Byly podobnějším mým Merrellům co do pocitu z boty na noze. Prošel jsem se v nich a cítil, že to je bota kterou si odvezu. Obchodu zrovna moc nefungoval systém, ale milý pán to dokázal nějak vyhackovat.<br>

<a href="../images/2024_february/6_1.jpg" target="_blank"><img src="../images/thumbnails/2024_february/6_1.jpg"></a>

Nacpal jsem krabici do batohu a vyrazil přes Jarov domů. Praha skutečně postrádá diagonální spojku. Jel jsem cik cak celou cestu.<br>
Od Sáry jsem vyzvedl Koru a šel jí vyvenčit do Nuslí.<br>

<a href="../images/2024_february/6_2.jpg" target="_blank"><img src="../images/thumbnails/2024_february/6_2.jpg"></a>

Do uší mi zněl podcast, který Miška vybrala. BWA s Petrem Márou. Bylo to zajímavý, ale šel z toho na mě pocit, že ve svém životě nejsem moc ambiciózní. Nezakládám firmy a tak.<br>
Napsal jsem to Mišce. Vymlouvala mi to. Ale jednu větu napsala zvláštně. Na:<br>
> Jsi s tím v poho? Nevidíš se v budoucnu s někým, kdo bude zakládat společnosti a žít extravagantní život? Já jsem docela nudnej člověk.<br>
mi odepsala:<br>
> S tímhle jsem v pohodě 🙂<br>
Optal jsem se s čím tedy není. Chvíli mi neodpovídala úplně na přímo, ale pak jsme to otevřeli.<br>
> Co jsem se vrátila, tak to není úplně ono. To cítíme oba a myslím, že nás to oba hlodá.<br>
Nebyla to lehká konverzace. Měl jsem pocit, že jsem na tom zapracoval. Ale asi ne dost. Nebo bylo špatně něco jinýho. Ale pohltil mě strach a pocit, z budoucnosti, která nebude úplně růžová.<br>
Nemohl jsem usnout. Nemohl jsem spát. Měl jsem pocit, že se mi začíná tříštit svět.<br>

### 7.2. Číslo 6 lidem chutná

Ráno jsem byl v tom pořád. Nezabalil jsem vůbec nic, ale aspoň jsem se ostříhal. A upekl chléb číslo 6. Opět splaskl. Ale nějak mě to nezarazilo. Rostl aspoň do stran. Rozhodl jsem se, že chleba číslo sedm bude z\ chlebové mouky. Možná, že ta pšeničná hladká z Lidlu je ten problém.<br>
Napadlo mě, že Mišce napíšu jak se cítím na papír. To jak jsem si představoval věci po jejím návratu. napsal jsem jí o tom zprávu a souhlasila, že to uděláme oba. Že je to dobrý nápad.<br>
Do práce jsem to vzal po magistrále. Kluci z Malešic přijeli už v 10 hodin. Servisovali kola, bavili se s námi o planetách a pak vyrazili hromadně do Kanady.<br>
Před obědem jsem všem nabídl chléb číslo 6. Všem chutnal. Poměry tedy mám dobré. Možná mi pomůže ta mouka.<br>
návštěva kolbenky<br>

<a href="../images/2024_february/7_1.jpg" target="_blank"><img src="../images/thumbnails/2024_february/7_1.jpg"></a>

Po poradě jsme se jeli podívat na Kolbenku. Napřed to vypadalo, že pojedu jen já s Ivanem. Ale nakonec jsme jeli úplně všichni. I přes to, že k nám_ měl přijít kurýr pro ebufy do brazílie.<br>
Nasedli jsme do aut a dojeli na Kolbenku. Rozechcalo se a tamější aerál v nás evokoval scénu z Ajťáků, kdy Jen kouří s rusákem.<br>
Z karlína to bude značný sestup dolů. Z malešic ale spíš vzhůru. Akorát záchody a sociálky budue třeba překopat.<br>
Zapykal jsem si okno. Sice má mříže, ale jde otevřít.<br>

<a href="../images/2024_february/7_2.jpg" target="_blank"><img src="../images/thumbnails/2024_february/7_2.jpg"></a>

Tohle bude náš nový výhled. Taky ale budeme mít výslechovou místnost. Na metro je to 7 minut. Do karlína přes dvacet.<br>
Po práci jsem jel vyzvednout Revolutku, kterou DPD místo do Alzaboxu dodalo do nějakého krámu s SPZkami v ulici v Louži. V Louži byl příhodný název, protože déšť od poledne akorát zesiloval.<br>
A déšť nebyl to jediné co mě štvalo. Krám měl dovolenou. Až do příštího týdne, kdy mi DPD vyhrožovalo tím, že balík pošle zpátky.<br>
Vymrzlý jsem se doma ohřál ve sprše. Dočetl jsem Strika a odpadl.<br>

### 8.2. Lyže do výroby

Balení jsem odsouval až na úplně poslední chvíli. Takže na ráno před tím, než jsem jel do výroby. Stejně jsem moc nevěděl co si sbalit. U snídaně jsem si napsal seznam. Po snídani naházel věci do OBI tašky, vzal lyže a lyžáky, hůlky jsem vyměnil za letní skládací hole, protože měly funkční šňůrky a vyrazil na sedmičku. Tak překvapivě jede až na depo Hostivař. Idea byla, přestoupit tam na bus, co jede před výrobu. Ale jezdí snad jednou za hodinu, takže i přesto, že jsem si koupil dlouhý lístek, jsem šel zbytek pěšky. A v dešti.<br>
Do výjezdního kufru jsem klukům dal ještě multimetr. Napřed jsem s ním tedy změřil zdroj v nabíjecím boxu a zjistil, že naše hypotéza s nižším napětím byla chybná. Nebo aspoň bez zatížení byla. Ale měli tam jen nabité baterie.<br>
Popřál jsem klukům pěknou cestu a vyrazil opět pěšky na travaj do Kalína. Dobíhal jsem. A 24ku u vozovny jsem dobíhal ještě rychleji. A poslední zastávku už jsem jel na černo. Ale stihl jsem to na ten jeden lístek. A viděl bezva pejska. Štěně huskyho asi. Nechával se drbat.<br>
Vyzvedl jsem Vláďu a vyrazili jsme do indie.<br>
Kvůli ránu jsem neměl kolo. Za poslechu DOAC jsem tak vyrazil pěšky přes Vinohrady, kde jsem se zastavil v Albertu.<br>

### 9.2. Nepřipravení

Ráno jsem šel opět běhat do Grébovky. Tentokrát jsem to dokonce zvládl vyběhnout 4x. Výhled z prvního výběhu jsem poslal Mišce. Byl jsem překvapenýý, že jsem byl jediný, kdo takovou blbost dělá, ale ve třetím kole se ke mně přidal druhý vybíhač. Běžel v protisměru a tak jsme se potkávali docela často.<br>

<a href="../images/2024_february/9_1.jpg" target="_blank"><img src="../images/thumbnails/2024_february/9_1.jpg"></a>

Do práce jsem jel po magistrále. Úlně jsem neodhadl mokrost vozovky a do karlína přijel s úplně promočenou prdelí. Suché kalhoty jsem měl, ale druhé trenky nikoliv. Inu, oznámil jsem, že dneska to bude na ostráka.<br>
K pití jsem si dal brazil místo decafu. Bylo na čase opět vyrazit na nákup kávy, ale finsko se blížilo a tak mi to přišlo zbytečný.<br>
Začal jsem kreslit fbc tester a to mě pohltilo na celý den.<br>
To a obavy z večera. Vymyslel jsem to já. Napsat si co nás tíží na papír předat si ho a až potom si začít povídat. Ale odkládal jsem to až do poslední možné chvíle. Po práci, před to než jsme se měli s Miškou opravdu vidět. V pět jsem se do toho pustil. Napsal jsem tři stránky, pak je přepsal aby byly čitelnější, ale nebyl jsem s tím spokojený. Přišlo mi, že jí akorát obviňuju. A že brečím, ale nenabízím žádná řešení.<br>
Hodina ale byla pokročilá. Miška psala, že by se radši sešla venku. Dohodli jsme se na Vyšehradě. Sice jsem do práce přijel na kole, ale na Vyšehrad jsem se rozhodl jet metrem. To ale znamenalo letní kabát a čepici místo helmy. Ahojku jsem ale nenašel. Měla být v batohu, ale nebyla tam. Zima mi byla i v Merrellech. Ale co je zima proti vztahu. Koupil jsem lístek, sedl na metro a snažil se vydýchat fakt, že jsem se cítil extrémně nepřipraveně.<br>
Dorazil jsem první. Šel jsem čekat na protější peron, protože jsem myslel, že Míša přijede z Roztyl. Metro v 58 ale přijelo bez ní. Ukázalo se, že přijela na opačnou stranu, protože měla HO a na Vyšehrad jela z Anděla.<br>
Vyšli jsme ven a dali se k Vyšehradu. Kašel Mišku ještě úplně nepřešel. Občas jí to dost chytlo a já měl pocit, že bychom měli spíš do tepla, ale prý už jí přešla teplota a tohle prý bylo skoro nic.<br>
Podobně jako před vánoci jsme se do toho nevrhli rovnou. Ale šli jsme k tomu příměji. Došli jsme až k lavičce na výhledu na Cukrák a tam se posadili. Miška nic napsat nestihla. Přečetla si mé tři papíry a pak jsme si začali povídat. Řekl jsem jí, že mám pocit, že Zéland mi jí vzal. Že i když je zpátky, tak si nejsme blízko a že i když se jí snažím dát prostor, tak to nepomáhá. Miška mi zas řekla, že jí mrzí, že mi neřekla některé věci dříve. Že čekala až před Vánoce. Že necítí to co ke mně cítila, než odjela. A že neví co s tím. Že má pocit, že věci v našem vztahu dělám víc kvůli sobě než kvůli ní. Já jsem jí řekl, že potřebujeme být víc spolu a i přesto, že mi bylo jasný, že mě chce poslat domů, tak jsem řekl že být spolu bude lepší, než když mě pošle do Vršovic. Že když nebudeme spát vedle sebe, budu se doma užírat a bude to horší.<br>
A tak jsme pod deštníkem vyrazili z Vyšehradu dolů. Vlastně nebylo tak pozdě jak se zdálo. Za povídání si, jsme sešli na Albertov a rozhodli se, že půjdeme do Neustadtu na něco teplého.<br>
Na Karláku na nás bafal nějaký kuřák dým, což Mišku (a vlastně i mně) štvalo. Její kašel se v chladném večeru zhoršoval. Báli jsme se, že kavárna bude plná. Ale nebyla. Chai latté pro ní a horký mošt pro mne.<br>
Povídali jsme si kostrbatě. Jak na prvním rande. Ne na našem skvělém prvním rande. Ale na nějakém nepovedeném prvním rande z Tinderu. Ale párkrát se zasmála. Měl jsem pocit, že by to mohlo být horší. Diskuse se točila převážně kolem glucose goddess a kolem toho, že bychom mohli jít hrát na klavír. Teplý nápoj Mišce trochu pomohl s kašlem.<br>
K ní jsme jeli autobusem. Vlastně jsem ho dobíhali. U ní už jsme si vlastně jen dali sprchu a šli si lehnout. Chvilku jsme byli pod jednou peřinou a i přes to, že kašlala jsem se rozhodl jí políbit. Dělal jsem si trochu srandu, z toho, že se budu nesnášet až začnu kašlat, ale že mi to za to stojí. Vlastně jsem si nedělal srandu. Přesně to jsem cítil.<br>

### 10.2. Mezi ploty

Miška ale v noci nekašlala. Já jsem se sice asi 5x vzbudil, ale vždycky tiše podřimovala. Až asi do desíti ráno. K snídani jsme si udělali řepovou pomazánku. Chtěl jsem jí udělat sám, protože Miška si chtěla zatelefonovat s Ivou, ale pomohla mi, protože vyznat se u nich v kuchyni jsem stále nezvládal.<br>
Připravil jsem nám sezení a během telefonátu jsme snídali. Iva byla na několik týdnů v něčem, co zřejmě byly lázně. Snad jí to pomůže. Měl jí navštívit Ondra s Pepou. A s Pepou se člověk vždycky zasměje.<br>
My jsme vyrazili na výlet. Vybral jsem Drahanské Údolí. Cestu přes Strahov, Dejvice a Přívoz po Babou. Na příjezd posledního autobusu bychom čekali na Kulaťáku příliš dlouho a tak jsme vyrazili na Čínskou. I tam jsme čekali dlouho, protože za ty dvě zastávky nabral autobus zpoždění.<br>
Řídil ho takový nepříliš milý Ukrajinec. Omylem jsme zmáčkli výstupní tlačítko o zastávku dříve a způsobili faux pa, protože kvůli nám vystupovali lidé, kterým jsem se omlouval, že vystupovat budeme až u přívozu. Řidič na nás spustil litanii o tom, že zdržujeme. Hlavně že on přijel o 15 minut později. Slušně jsem se omluvil a při výstupu slušně pozdravil. Jedna paní s námi naštěstí soucítila.<br>
U přívozu jsme se vyfotili a fotku poslali Anet.<br>

<a href="../images/2024_february/10_1.jpg" target="_blank"><img src="../images/thumbnails/2024_february/10_1.jpg"></a>

Byla to její domovina. Pan převozník měl asi blbý den. Konverzoval s lidmi, ale ze small talků bylo jasný, že by radši byl doma.<br>
Nás naše kroky vedly ke sluneční soustavě. Přišlo mi, že Slunce by mohlo být klidně dvakrát větší. Takhle je měřítko sice hezky kulaté na miliardakrát menší (myslím). Půlmiliardakrát by taky bylo dobrý měřítko.<br>
Zastavili jsme se u tabule s informacemi o Nobelově Dynamitce. Na stezce bylo spousta cyklofašistů. Někde za Marsem se naštěstí cesty rozdělovaly a o planetu dál už jsme odbočovali na blátivou stezku na vyhlídku. Při stoupání na Mišku přišel záchvat kašle. Měl jsem o ní obavy, ale prý prostě při pohybu kašle víc, ale je to prý normální. Nahoře jsme ale stejně zastavili. Sedli jsme si na zem, popíjeli mátový čaj a koukali jsme na řeku a na vlaky. Jeden byl fakt extrémně dlouhej.<br>
Místo údolím jsme pak šli nahoře po louce. Ale i dolů jsme zas sešli. Blátivou cestou pro Koně.<br>
Diskutovali jsme nad tím, že údolí v čechách vypadají všechna stejně. Miška by v údolí nechtěla bydlet. Chyběly bi jí výhledy.<br>
Po chvíli jsme došli k Vetrolamu. Jednomu z cílů naší cesty. Trojitým stromořadím uprostřed dvou polí. Bylo to super. Dalo se kličkovat mezi stromy a bylo to na takový nepražský. I Čimice vypadaly nepražsky. Byly úplně vylidněné a všechno vypadalo jako v osmdesátých. Ne v tom dobrým slova smyslu. Domy navíc měly všude mříže a pocit bezpečí nám byl na míle vzdálený. I když vlastně by to nebylo tak těžký vylepšit. Miška navrhovala prořezat klestí a udělat dřevěné sezení u rybníka.<br>
Nakonec jsme došli do Psychiatrické nemocnice. Naposledy jsem tam byl na festivalu Mezi Ploty.<br>
Prováděl jsem Mišku areálem, ale byl větší než jsem si pamatoval a budovu, ve které je divadlo, jsme našli asi až na popáté. Byla v něm ale hezká kavárna. Dali jsme si tam 2 brokolicové krémy, decaf flat white a mošt. Polívka byla moc dobrá a paní co nás obsluhovala trochu uťáplá, ale moc milá. Myslím, že prošla léčením a integrovala se zpátky do společnosti. Divný slovní obrat. Přišla mi milejší než většina společnosti.<br>
Na cestě z areálu ven jsme ale narazili na zavřený plot. Museli jsme se vrátit k hlavní bráně. Došli jsme k OC Odra, kde milý pán prodává kebaby a nasedli na autobus. Nakoupil jsem jen třiceti minutový lístek, ale díky Miščině umění hledat správné spoje jsme s přestupem na Kobylisech dojeli na Staroměstskou včas a došli do knihovny. Piáno bylo naneštěstí obsazené. Dixit byl pro tři. Scrabble nudný a tak mě Miška šla učit krycí jména. Měli Česko Ukrajinskou verzi určenou pro integraci uprchlíků. Vlastně to byl geniální nápad. Mišce ale chyběly obrázky, které ve standardní verzi jsou.<br>
Hádat mi šlo. Vymýšlet spojtosti vůbec. Úplně jsem selhal. A to mě bavilo.<br>
Pán se od piána nezvedl až do zavíračky a poslední partii jsme dohráli po vyhlašování toho, že bychom měli opustit knihovnu.<br>
A tak jsme šli do CAMPu. Měli tam novou výstavu. Film *A Lot With Little* o chytré architektuře za málo peněz různě po světě. Miška si dala Chai Latté. Já Perník a k tomu dostal makovec zdarma a po chvíli hraní si s legem jsme se přesunuli před 3 projekční plochy. Chvíli jsme seděli na fatboyi, ale vyvýšený gauč přímo uprostřed se uvolnil a my se přesunuli na něj.<br>

<a href="../images/2024_february/10_2.jpg" target="_blank"><img src="../images/thumbnails/2024_february/10_2.jpg"></a>

Film to byl moc zajímavý. A dost ho bylo v místech, kde už jsem byl. V Barceloně jsme dokonce byli spolu. Nejvíc mě zaujala stavba ve tvaru termitiště. Blbý bylo, že o tom vlastně vůbec nemluvili. Dvě stavby byly v Peru. Asi chci do Peru.<br>
Z CAMPu jsme šli k Mišce pěšky. Večer po sprše jsme leželi u ní pod peřinou a já měl pocit, že by to mohlo být dobrý.<br>

### 11.2. 20 posledních chvil

Jenže ráno byla Miška opět netýkavá. Leželi jsme sice spolu pod peřinou propletení, sdíleli teplo a na venek to mohlo vypadat, že se máme líp. Ale něco nefungovalo.<br>
Když jsme vstali, za okny bylo hnusně. Neměli jsme konkrétní plán co s načatým dnem, jasné ale bylo, že je třeba se najíst. Nakrájel jsem chleba a jablko. Miška namazala zbytek pomazánky, uvařili jsme čaj a šli si se nasnídat do pokoje.<br>

<a href="../images/2024_february/11_1.jpg" target="_blank"><img src="../images/thumbnails/2024_february/11_1.jpg"></a>

Po jídle jsme se pustili do deskovek. Co jinýho když venku prší.<br>
První přišlo na řadu Santorini. Nikdy jsem tu hru nehrál, ale vlastně to nebyla moc složitá. Porazil jsem Mišku v obou prvních hrách podle standardních pravidel a potom i v rozšířené verzi.<br>
Pak jsme přešli na šachy. Vyhrál jsem za černé. A pak dvakrát za bílé. Každá další hra ale byla zapeklitější než předchozí. Mišku to bavilo. A mě taky. Pořád jsem v šachu lepší, ale už zdaleka ne o tolik.<br>
Pokračovat dál by ale pro daný den už bylo týrání. Šachy jsme uklidili a na Mišku přišel záchvat kašle. Řekl jsem jí, že není čas na hrdinství. Že by bylo lepší, kdyby se šla ohřát do sprchy, lehla si a nechala mě připravit vedle česnečku, která by jí s tím kašlem pomohla. Že mít v sobě nemoc dýl jak týden je složený úročení. Že to není dobrý. Snažil jsem se na tom trvat, ale Míše se to nezdálo.<br>
Už ani nevím jak, ale seděli jsme spolu v objetí a bylo vidět, že to přišlo. Zeptala se mě, jestli vím proč u mě sedí, byť možná ne přesně takhle. Pamatuju si spíš svojí odpověď. *Ty to necítíš viď?*<br>
Prý v ní umím číst jako v knize. Nevím. Přišlo mi ale, že nemá smysl chodit kolem horký kaše. Zeptal jsem se, jestli se se mnou rozejde ona, nebo to mám udělat já.<br>
A tím to začalo. Několik hodin, kdy jsme brečeli, byli v objetí, povídali si otevřeněji než za strašně dlouhou dobu, protože vlastně už nehrozilo, že se rozejdeme. Bylo to stejně strašlivý, jako osvobozující. Řekli jsme si toho spoustu. To, že jsem jí chtěl říct, že jí miluju a napsal jsem to do dopisu, který jsem jí nemohl dát, protože by to bylo moc na sílu. To, že strach z toho, že se rozejdeme, mě držel paralyzovaného. To, že nezvládnu, když mě opustí a že mě to zničí. To, že je nejlepší holka na planetě. To, že miluju, že o věcech důkladně přemýšlí. To, že za lidi, který má ráda by se šla bít. To, že je krásná. To, že to tak opravdu myslím, i když ona si myslí že ne. A to, že pokud se rozcházíme, měli bychom vědět proč.<br>
Protože já jsem to nevěděl. A nevěděla to ani Miška. Byla pro mě ta nejlepší osoba v celým vesmíru. Rozuměla mi jako nikdo předtím. A i přes to, že posledních 14 dní nebo kolik to bylo fakt divný. Měla pocit, že já jí taky rozumím jako nikdo jiný přede mnou. Že toho máme hrozně moc společného. Že naše fyzický spojení je úžasný. Ale že cítí nekompatibilitu, kterou nedokáže popsat. A tak jsme seděli v objetí. Střídavě se brečeli a smáli věcem co nám přišly na mysl a nebyli schopní se opustit. Věděl jsem, že díky ní jsem lepší člověk a ona díky mě zvídavější a víc šťastná se sebou. Dostali jsme se k tomu, jak jsme začali. Že spolu vlastně chodíme od doby, co jsme se potkali v Grébovce. Že od tý doby jsem se těšil na to až jí uvidím příště. Pokaždý. Víc a víc. A že jsem se bál jí to říct. Protože jsem srab. Bál jsem se jí to říct na svatbě, po lekci salsy, v Jizerkách a bůh ví kolikrát ještě. A pak jsem se bál jí dát pusu. Miška mi ale říkala, že bych se neměl bát. Že když chci někoho obejmout, tak to mám udělat. A že když chci někoho políbit tak to taky mám udělat.<br>
Já jsem jí chtěl políbit celou dobu, co jsme tam seděli v objetí a brečeli. Řekl jsem jí to. Ona mě, že ona taky a začali jsme se líbat, jako za celou dobu co byla zpátky ne. Opravdově. Letmo i pořádně. Plní emocí. Vědě, že je to naposled.<br>
Byli jsme tam spolu. Konečně spolu a blízko. Já nebyl schopný odejít a Miška si nebyla jistá, zda mě pustí. Ale rozešli jsme se. Bylo to třeba. A tak jsem přišel s počítáním. Naší věcí na vylezení z postele. Dohodli jsme se na dvaceti. A na tom, že Miška začne. Protože kdo začne, ten taky skončí.<br>
A tak jsme počítali. Jako vždycky pomaleji a pomaleji. A byli jsme si blíž a blíž. Trhalo mi to srdce. Brečel jsem. Zesílil jsem naše objetí. Dával a přijímal polibky, které mi chyběly tak dlouho.<br>
Ale přišla nula. A bylo třeba být silný. Oblékl jsem se, nandal batoh a téměř mlčky jsme spolu vyrazili dolů k zamčené brance.<br>
Ruku v ruce jsme sestupovali ze schodů. Klepal jsem se, ale snažil jsem se být silný. Ohlédl jsem se zpátky. Vnitřek jejího zámku jsem zřejmě viděl naposledy.<br>
Došli jsme ven. Trochu pršelo. Byla zima. Necítíl jsem to.<br>
V odemčené brance jsme se naposledy objali. Pořádně silně.<br>
Olízl jsem jí nos. Ona mě taky.<br>
Trochu hystericky jsme se zasmáli a rozloučili.<br>
A pak jsem se otočil a vyrazil pryč.<br>
Rozbrečel se tak strašně jak zatím ještě nikdy.<br>
Nechtěl jsem se otáčet, ale podíval jsem se.<br>
Stála v brance a hleděla na mě.<br>
Neměl jsem na to. Šel jsem dál.<br>
Dolů za obzor.<br>
V slzách.<br>
Deštěm.<br>

<a href="../images/2024_february/11_2.jpg" target="_blank"><img src="../images/thumbnails/2024_february/11_2.jpg"></a>

Pomalu, zmítaje se v záchvatu breku jsem pomalu a roboticky mířil na tramvaj. V tescu jsem si koupil bagetu abych se nějak zaměstnal. Reálně jsem ale neměl hlad. Jen jsem věděl, že potřebuju jíst. Za poslední tři dny jsem toho moc nesnědl.<br>
V sedmičce jela paní s roztomilým pejskem Zarou. Drbal jsem jí a paní koukala do mobilu a koukala na Fjael Raven krosny. Řekl jsem jí, že znám někoho, kdo má Kajku a vychvaluje si jí a proč. Asi bych na ní kdysi nepromluvil, ale najednou mi to přišlo správný. Trochu jako odkaz nás dvou. Miška je vlivník a já si povídám s lidmi.<br>
Tři minuty před zavíračkou jsem došel do Lidlu. Koupil jsem si věci na tortily. Přemýšlel jsem, že půjdu za Sárou. Nechtěl jsem být doma sám a kamarád by mi pomohl, ale neodpověděla mi na zprávu a já to neeskaloval.<br>
Doma jsem si udělal tortilu, dal si jedno sousto a rozbrečel se tak, že jsem nebyl schopný jíst.<br>
Dal jsem jídlo do lednice a rozhodl se vyřešit svou současnou situaci tak jak to v posledních dvou letech dělám. Začal jsem psát.<br>

### 12.2. S občasným záchvatem slz

Moc jsem nespal. Taky abych spal. Miška mě opustila. Rok života proletěl komínem. To byla blbost. Byl to boží rok. Společně s 2018 asi nejlepší mýho života.<br>
*Jenže co teď?*<br>
Brečet a koukat do stropu?<br>
*To je k hovnu.*<br>
Šel jsem běhat. 3 výběhy na Grébovku.<br>
Neošlo mi, že poběžím kolem lavičky, kde jsme se potkali. Nedošlo mi, že poběžím přes výhled, kde jsme spolu několikrát seděli a koukali na Prahu. Třeba před nejlepším víkendem loňska.<br>
Na obou těch místech jsem dostal mírný záchvat. Prostě mi došel dech a nebylo to během. Bylo to brekem, co se dral na povrch.<br>
V dalších okruzích to bylo lepší. Týrat se umím, to je pravda.<br>
Po běhu jsem přepnul na autopilota. Sprcha, snídaně, cesta do práce. Nic z toho si pořádně nepamatuju. Vím jen, že Draka jsem nechal v Karlíně a tak jsem jel vlakem a na rekole.<br>
V práci mě překvapila moje váha. Měl jsem jen 62 kilo. Co si z toho odnést? Nevím. Bylo mi to jedno. Skoro všechno co se dělo mi bylo jedno.<br>
Kreslil jsem si fbc tester a testoval desky z Krakowa.<br>
Ivanovi a Jiřímu jsem pověděl co se stalo. Vyjádřili mi svou soustrast. A Ivan mi nabídl čokoládu. Ivan je kámoš.<br>
Před pátou se rozechcalo. Zrovna když jsem potřeboval vyjet, protože moje nová Revolutka byla v nějaký výdejně SPZ a DPD hrozilo, že mi jí pošlou zpátky.<br>
Na windy jsem ale našel bezdešťové okno a vyrazil.<br>
Bláto se ale dostalo do drivetrainu. Stejně to budu muset všechno vyměnit. Talíře, kazetu i řetěz. Všechno to už má svý dny za sebou.<br>
Doma jsem kartu aktivoval, snědl mexické fazole s tortilou a šel cvičit jógu, když jsem kvůli tý kartě nestihl jít plavat.<br>
Večer na mě přišel nový pocit. Mišku nepotřebuju. Obrat o 180˚. Napsala mi Anet. Řekl jsem jí co se stalo a chvíli jsme si psali. Bylo jí to líto. Komu ne. Mě v tom momentu. Ale věděl jsem, že se to zas změní. Bylo na čase jít spát. Vstávat jsem měl brzo a 8 hodin do budíku už nezbývalo.<br>

### 13.2. Bojovat

Další týden, další cesta k doktorovi. Tentokrát se vydařilo. Stejně mě ale doktor nasral. Byl jsem objednaný na 7:00. Přišel v 7:10 a vzal dva lidi přede mnou.<br>
Navíc mi odmítl nechat změřit minerály a vitamíny. Moč a krevní obraz prý stačí. Kdyby s nimi bylo něco špatně, tak by dávalo smysl testovat něco více.<br>
Cesta do Karlína byl frčák. Jel jsem prostředkem kolony a předjel snad 200 aut.<br>
V Albertu jsem potkal petra, koupil bezva bramborový chléb, bio jogut, zeleninu a tofu. Snídaně i oběd tak byly vyřešené.<br>
V práci jsem se věnoval opravě Krakowských elektronik a psal si s Evou o rozchodu s Miškou.<br>
Dal jsem si dvě kafe. A protože decaf jsem pořád neměl, cítil jsem ten nájezd hodně. Možná to taky ale byl adrenalin. Rozhodl jsem se, že lístky do Merseburgu koupím. Možná to byla blbost. Možná jsem byl v prvním stádiu rozchodu. *Popírání*. Jenže Eva psala, že na začátku taky měli krizi. Anet taky řekla, že to nevidí tak černě a já si řekl, že stojí za to bojovat. Přinejhorším prohodím litr oknem a zůstanu venku v Mersburgu. Nebo v Halle, nebo s Drážďanech. Němci jsou hovada a stávkujou.<br>
Taky mě napadlo, že Mišce půjčím piánko, aby mohla trénovat, zatím co budu pryč. Bylo to dětinský a absurdní. Ale to naše schůzka v Neustadtu taky. Bylo to jako já. Evě to přišlo romantický.<br>
Piánko ale nevlastním. Vlastní ho Robin. Rozhodl jsem se impromtu vyrazit do Hory, půjčit si ho a vidět rodinu ještě před odjezdem do Finska.<br>
V pět jsem tak na kole vystřelil na hlavák. Vlak do hory byl tragickej. 156 za soupravu, kde nebyly háky na kola, wifi ani zásuvky. Za císaře pána jezdily takhle kvalitní vlaky. Ale byl rok 2024. Velký špatný.<br>

### 14.2. Něco romantickýho / Něco hloupýho

Pořád jsem se budil. Možná to nebyla jen psychická nepohoda ze všeho co se dělo. Možná už přišlo víc světla a to mi vadilo. Každopádně naposledy jsem se vzbudil minutu před budíkem. Stejně se mi ale z postele nechtělo. Nakonec mě ven dostalo to, že jsem si udělal hezky, shodil tím trochu stresu a musel jsem se vysprchovat. Ledová sprcha mi ale nastartovala den.<br>
Kolo jsem nechal doma. Vzal jsem si černý polo triko, vínový svetr, zimní boty a ahojku. Chtěl jsem se cítit jako já. Sjel jsem na hlavák vlakem, v lidlu koupil snídani a mlíko a pěšky došel do Karlína.<br>
Pájel jsem naší první baterku a začal jsem kreslit fbbc tester. Na oběd jsme došli do indie. Den plynul tak nějak před mýma očima, ale moc jsem ho nevnímal.<br>

<a href="../images/2024_february/14_1.jpg" target="_blank"><img src="../images/thumbnails/2024_february/14_1.jpg"></a>

Ve čtvrt na tři jsem sedl na rekolo, dojel na florenc, koupil si sváču pro sebe a greberu pro Mišku a došel na florenc na autobus.<br>
Přijel na čas. Měl jsem místo nahoře s výhledem dopředu. Bylo to skvělý. Měl jsem výhled na to, jak jsme se Prahou posunovali asi kilometrovou rychlostí a za prahou sjeli z dálnice, protože na ní byla nehoda. Taky jsem měl výhled na to, jak jsme stáli někde na pumpě, ale nečerpali naftu. Prostě ten řidič jen toužil po tom, abych nestihl vlak do Halle.<br>
Celý den jsem si říkal, že budu mít ohledně toho výletu nulová očekávání. Že se ale nedostanu ani do Drážďan včas mě úplně nenapadlo. Nebo jsem si spíš řekl, že se to nestane. Přece jen flexi jízdenka stála skoro 2x tolik. Ale takhle to vypadalo, že komínem proletí o mnoho víc.<br>
Napsal jsem Míše, že držet rádiový ticho je blbost. Nenapsali jsme si totiž od neděle večer. Nevěděl jsem jak se má, jestli je v pořádku. Vlastně jsem ani nevěděl, jestli je v Merseburgu. Začínalo mi docházet, že jsem docela debil. Co v mý hlavě působilo romanticky začínalo zavánět průserem.<br>
Jenže v hlavě mi jelo, že jsme to vzdali moc rychle. Že jsme, jak by řekla Eliška Remešová, ve vztahový nule. A vztahová nula přece není konec. Je to prostor pro práci a budování. Věřil jsem.<br>
Na hranicích jsme zkejsli další hodinu. Někdo neměl pas. Ujel mi tak další vlak. Na ten jsem naštěstí nekoupil jízdenku. Kdyby jo. Prolítlo by komínem navíc 44 eur. A to už je randál.<br>
Miška mi odepsala a mě trochu spadl kámen ze srdce. Nezněla naštvaně. Jenže Miška nikdy nezní naštvaně. V Drážďanech jsem čekal 27 minut na vlak do Lipska. V Lipsku 32 minut na vlak do Groẞkorbethy a tam zas 22 minut na vlak do Merseburgu.<br>

<a href="../images/2024_february/14_2.jpg" target="_blank"><img src="../images/thumbnails/2024_february/14_2.jpg"></a>

Osm hodin jsem tou cestou zabil. Aspoň jsem dopsal něco do deníku. Vyjma posledních pár dní, které jsem sepsal v rámci terapie, jsem na deník nesáhl od 28.1. A za tu dobu se toho stalo hodně.<br>
Miška mi šla naproti na nádraží. Uviděl jsem jí tam nad schody a úplně mi vypnulo mozek jak krásná byla. Trochu jsem posral předání kytky. Měl jsem jí jí dát z ruky do ruky, jenže jsem jí řekl ať jí vytáhne z postranní kapsy batohu.<br>

<a href="../images/2024_february/14_3.jpg" target="_blank"><img src="../images/thumbnails/2024_february/14_3.jpg"></a>

Pršelo. Ptal jsem se jak se na škále od -10 Adame jsi úplný kretén po +10 tohle je to nejhezčí co jsi pro mě mohl udělat cítí. +3 zněla odpověď. To bylo dobrý. Pusu jsem ale nedostal.<br>
Miška mi udělala tour de Merseburg. Šli jsme podél pošty, pak k hradu, přes parkoviště s LoS na antény a nakonec k nim do apartmánu. Miška žije na zámku i v Německu.<br>

### 15.2. Z Merseburgu do prázdnoty

Budil jsem se. A když přišel čas budíku, byl jsem vzhůru před Miškou. Ta se cítila ještě na 10 minut spaní. Posnídali jsme řepovou pomazánku. Miška se chtěla vyhnout tomu, že mě uvidí její kolegové. Míša tak přišla s protokolem. Půjde první a když Karel nevykoukne, poběžím za ní.<br>

<a href="../images/2024_february/15_1.jpg" target="_blank"><img src="../images/thumbnails/2024_february/15_1.jpg"></a>

Vyšlo to. Skoro. U auta nás už viděl. Dali se do práce a já jsem si šel sednout do kavárny na nádraží. Pustil jsem se tam do skriptu, který postahuje obrázky z *githubusercontent* remotu, nějak rozumně je postahuje a uloží. Až se microsoft rozhodne, že nás odstřihne, nebude nás to tolik pálit.<br>
Dal jsem tomu většinu dopoledne. Na oběd jsem se stavil v Lidlu. Prošel jsem si kus Merseburgu. Nejzajímavější mi přišel asi zbořený kostel s nezbořenou věží.<br>

<a href="../images/2024_february/15_2.jpg" target="_blank"><img src="../images/thumbnails/2024_february/15_2.jpg"></a>

Po procházce jsem si šel opět sednout do kavárny. Prodavačka na mě spustila litanii, že když si nic nekoupím, nemůžu tam sedět. Křičela to Německy, ale bylo naprosto jasný o co jí jde. Nutno podotknout, že v kavárně jsem byl jediný a už jsem v ní ten den utratil asi 9 eur. Koupil jsem si tedy ještě jedno capuccino a dal se do práce.<br>
Míša mi psala, že kolem mě krouží v autě. Že jí ještě čeká call a že po čtvrté vyrazíme.<br>
Ve čtyři už skript pracoval za mě. Internet na nádraží stál za starou bačkoru. Práce ale byla hotová a výsledek commitnutý. Došel jsem si na záchod do odporné toiky a vyrazil za Mišou.<br>
Čekala v oktávce před Lidlem. Měla už nakoupeno a tak jsme rovnou vyrazili. Na dálnici, po které jezdil Filip do Wolfsburgu.<br>
Napřed jsme si povídali o práci. Ale Miška to nějak nakousla a pustili jsme se do vážného povídání. Do toho, jestli jsem to úplně posral, když jsem přijel. Do toho, jak se cítíme. Do toho, že se chci učit být lepším přítelem. Do toho, že pocit, že náš vztah nefunguje v Mišce klíčí už někdy od listopadu. Řekli jsme si toho hodně. Trochu jsem jí tlačil do odpovědi, jestli nám chce dát šanci. Ale v odpovědi byla vyhýbavá.<br>
Někdy za hranicemi Mišce volal šéf Jarda. Moc jsem ho neposlouchal. Mluvili o callu, kde na Mišce bylo vidět, že s názory a metodikou jejího německého kolegy nesouhlasí. Taky o tom, že je třeba chodit do fitka, protože budeme muset být aktivní až do důchodu.<br>
Nakonec jsme dojeli až do Prahy. Míša vrátila auto na Roztylech a před budovou došlo k záverečné fázi našeho rozhovoru. Miška se chtěla uklidit trochu pryč z hlavní silnice, ale stejně jsme stáli na chodníku jen o kus dál. Jak dlouho jsme tam byli vlastně vůbec nedokážu odhadnout.<br>
Probíhalo to skoro opačně než v neděli. Tentokrát jsem nebrečel. Jen jsem to nechápal. Přišlo mi, že Miška se úplně vzdala. Že vidí, že naše budoucnost není možná, protože nejsme kompatibilní. Protože já prostě funguju jinak než potřebuje.<br>
Rozešla se se mnou. Brečela mi v objetí a já to nechápal a odmítal chápat. Svět přestal dávat smysl.<br>
Pak jsem jí vzal za ruku a šli jsme do metra. Jeli jsme na Pražák, kde mi jela devatenáctka. Stal se tam takovej Coelhovskej moment. Celej vesmír se spojil a zastavil rozjetý metro. Fakt jsem si na vteřinu myslel, že Míša si to rozmyslela a jde z metra za mnou. Ale rozjeli se a zmizela v tunelu.<br>
Místo devatenáckty přijel autobus. Ale jel taky k nám tak jsem do něj nastoupil.<br>
Doma jsem si telefonoval s Evou. Trochu mi to pomohlo. Ale moc ne. Volala mi i Máma. Ani to mi nepřišlo příliš nápomocný. Ale určitě to bylo lepší než ležet na zemi, čumět do stropu a.. a já vlastně nevím co.<br>

### 16.2. "Kráva blbá"

Rozchod spánku nepomáhá. Na kole jsem jel do práce na osmou. Skript co jsem připravil na nádraží v Merseburgu jel v Karlíně asi tak 50x rychleji.<br>
do vietnamky<br>
bun dau nam bo, lucy liu se na mě smála, ale jídlo mi přišlo mdlý. A vím že to bylo mnou ne tím jídlem<br>
kreslení fbbc testeru až do pěti, pak balení věcí co by se mi hodily<br>
Monči ségra přinesla svetry. Měla hodně podobný hlas, ale to že Monča říká, že si je občas pletou mi do hlavy nešlo.<br>
Po práci jsem jel na kole do bazénu. Během plavání jsem si vzpomněl, že mi Miška říkala ať si z našeho vztahu odnesu to hezké. Vzpoměl jsem si na spoustu hezkých věcí. Jizerky, Barcelonu a podobně. A během plavání jsem se rozbrečel. To pro mě byl nový zážitek.<br>
Nakonec jsem to po 700 metrech vzdal. Půjčené brýle stály za pytel a já jsem nebyl ve stavu, kdy bych chtěl plavat dál. Zabalil jsem to, chvilku něco řešil nahoře v čekárně a pak sedl na kolo.<br>
Do Neklidu jsem dorazil tak akorát. Sotva jsem dozamkl kolo, objevila se Sára s Korou. Kora při vstupu do hospody dala jasně najevo že už jsme tam vytím. Náš stůl byl vzadu vlevo. Nováčkovic se objevili když nám přinesli pití a Jarda asi o deset minut později.<br>
Alkohol jsem dokázal vynechat. Vegetariánské ale měli jen smaženou goudu nebo nakládaný hermelín. Protože mi krví koloval cholesterol, zvolil jsem smažák. Jasně, není to ten důvod, ale bylo by to z bláta do louže. Tatarák, který měla Sára a Filip vypadal dobře. Smažák pro mě a Anet taky. A ten nakládaný hermelín měl kolem sebe spoustu zeleniny. Kdybych to věděl, dal bych si ho taky.<br>
Nováčkovic se Sáry a Jardy vyptávali na dovolenou. Většinu už jsem slyšel, takže jsem byl duší mimo. Nováčkovic moc novin neměli. Možná kromě toho, že Anet držela suchý únor.<br>
Chvíli to trvalo, ale nakonec jsem oznámil, že už s Míšou nejsme. Že se se mnou rozešla.<br>
Sára se ptala, jestli za to může francouz. Asi trochu jo, řekl jsem načež se ozvalo *Kráva blbá*. Nemyslel jsem si že je. Vlastně jsem Mišku bránil. Ale zároveň jsem cenil, že mí kamarádi stojí při mě a snaží se mě rozesmát. Fungovalo to. Vtipy to byly fakt debilní, ale zasmáli jsme se hodně. Pověděl jsem jim, jak se poslední týden odehrával.<br>
Dostal jsem rady, že lepit vztah je nesmysl. Že si mám ve Finsku stáhnout Tinder a prcat Skandinávky.<br>
Nakonec jsme se dostali ke vztahovým financím. Jestli je lepší do společného rozpočtu přispívat poměrově k platu, nebo nějakou absolutní hodnotou. Kdybychom se s Míšou nerozešli, řešili bychom to taky. A byli bychom v tom naopak, než dva páry přede mnou. Míša vydělává trochu víc než já.<br>
Zničeho nic se objevil David. Do skupiny nikdy nic nenapíše, ale občas se objeví. Potěšilo mě to. Míšu zná líp než ostatní a vypadal, že ho náš rozchod regulérně mrzí.<br>
Táhli jsme to asi do deseti. Nadávali na stát. Ale taky uznali, že i přes to jak na píču to tu je, jsme se narodili do hodně dobrého místa na planetě.<br>
Nováčkovic vyrazili k autu, my pěší na roh Ruské a Francouzské a tam jsme se objali a rozpustili to. Všichni mi popřáli šťastnou cestu. Já nasedl na kolo a sjel domů.<br>

### 17.2. Den pro sebe

Další ráno, kdy jsem šel běhat do kopce. Natáhl jsem kraťasy, triko, mikinu a boty a vyběhl. Bylo tepleji než jsem čekal. Během třech výstupů na kopec jsem se i zapotil.<br>
Nahoře jsem potkal na lavičce asiatku co tam seděla a asi na někoho čekala. Při druhém běhu už u ní seděl nějaký maladík. A při třetím si povídali, ale vypadalo to, že paní z toho není nadšená. Asi Tinder rande co nebylo dle jejích představ.<br>
K obědu jsem snědl zbytek tortil, jogurtu, zeleniny a fazolí co už v ledničce nějaký pátek byly, ale vypadaly v poho.<br>
Denní plán zněl, koupit kalhoty. Manšestráky konečně povolily a měly v rozkroku díru. Kvůli tomu lepidlu na noze mě jich vlastně ani nebylo líto. Měly za sebou 430 dní. 2,3 koruny na den. A jako pracovní ještě něco odkroutí.<br>
Došel jsem do Tesca. F&F by narozdíl od C&A mohlo ještě dělat kalhoty 30/30. A měl jsem pravdu. Koupil jsem nějaký obyčejný strečový džíny ve slevě. Za pětistovku i s nákupem mlíka, rajčat a suga.<br>
Itálii jsem si dal k brzký večeři. A koukal na Temného Rytíře. Byl to můj první ohodnocený film na ČSFD. Pamatuju si, že máma řekla, že díky němu jsem zlý.<br>
Je to docla temnej film. Ale zas tak zlej snad nejsem.<br>
Večer jsem se uchýlil ke čtečce. Vrátil jsem se k Attiovi, prokousal se přes rakovinu a dostal se k Alzhaimerovi. Veselý čtení.<br>

### 18.2. Náš vztah skončil

Večer mi Miška napsala, že viděla viděla webinář o rozchodech a tam doporučovali si říct, nebo napsat seznam věcí, které v tom vztahu nefungovaly. Podívat se na něj vždy, když je ti smutno. Někdy kolem druhý ráno jsem se probudil a přečetl jsem si to.<br>
Napsal jsem jí co se mi odehrálo v hlavě:<br>
> Přijde mi to krutý. Chápu to. Ale nelíbí se mi to.<br>
> Ale rozhodl jsem se v hlavě opakovat si, že "Náš vztah skončil"<br>
> Furt dokola. Jako kafemlejnek.<br>
> A přichází z toho různý poznání.<br>
> Miluju tě. Mrzí mě, že jsem ti to neřekl dřív.<br>
> Myslím si, že děláš chybu. Ale máš na ní právo. A protože k tobě cítím to co cítím, musím ti to dovolit.<br>
> Budeš mi chybět má dívko z hor. Jsi jedinečná. Extrémně chytrá. Neskutečně krásná. Ohromně milá. Ale nejsi moje.<br>
> Nevyškrtnu tě ze svýho života. Dokázal jsem to předtím, dokážu to teď.<br>
> Ale tý neuskutečněný budoucnosti pomalu dávám sbohem.<br>
> Miluju tě. Náš vztah skončil. Ale jsem za něj vděčný. Děkuji ti za všechno cos pro mě udělala.<br>
A myslel jsem to. Chtěl jsem brečet, ale nějak se mi to nedařilo. Nakonec jsem neklidně zas usnul a probudil až ráno.<br>
Interkom vedle zase pískal.<br>
Dopo jsem strávil s Marťou. Napsal jsem jí totiž, že jsme se rozešli a nabídla mi, že půjdeme ven. Šli jsme podél Botiče, na tyršův vrch, k Vršovické vodárně, do albertu na Pankráci a pak nad Jezerkou a zpátky. V albertu jsme se stavovali protože Marťa potřebovala bezkofeinový čaj. Vyprávěl jsem jí o rozchodu, cestě do Merseburgu. O tom, že to vlastně nechápu. A o tom jak se cítím. Když se ale prý jeden rozhodne, nejde s tím moc dělat.<br>
Doma jsem si založil Tinder. Sotva jsem vyplnil vstupní formulář, došlo mi, že je to blbost. Za 24 hodin jsem měl být na měsíc v Lahti.<br>
Nějak jsem se skoro celý den nedokázal odhodlat uklízet a balit se. Aspoň jsem ale něco napsal do deníku. Taky jsem si psal s Míšou. Poslouchala podcast s Eliškou Remešovou.<br>
Do balení jsem se pustil až v devět.<br>

### 19.2. Moi moi

Budil jsem se neskutečně často. Což člověku nepřidá, když má vstávat ve 4:40. Když začal mobil cinkat, cítil jsem se jako zombie. A ledová sprcha mi pomohla jen trochu. Přelil jsem mléko. Vyhodil poslední bordely. Sbalil laptop. Zamknul byt. Donesl odpad do popelnice. A vydal se na tramvaj. Nějak jsem nezvládl logistiku. Měl jsem jet sedmičkou pozpátku, ale jela až za patnáct minut a tak jsem jel přes Výtoň. Na Palačáku přestoupil na sedmnáctku. Pak Áčkem. A nakonec autobusem.<br>
Ivan už byl na letisku. Našel jsem ho u vystaveného bagru. Chvilku jsem si drnkal na nově vystavené piáno a pak jsme prošli kontrolami a šli si sednout na gate.<br>

<a href="../images/2024_february/19_1.jpg" target="_blank"><img src="../images/thumbnails/2024_february/19_1.jpg"></a>

Letěli jsme malým letadlem. Dva a dva lidi v uličce. Ivan při letu usnul a chrápal. Já koukal na mraky seshora a poslouchal Elišku Remešovou. Miška mi psala, že s ní rezonuje část o resentmentu.<br>
Začínalo mi docházet, že v sobě odehrávala větší boj než jsem myslel. Žil v domnění že jsme si povídali dost. Skoro jsem se plácal po zádech. Ale začínal jsem si uvědomovat, že jsme si povídali jako kamarádi. O světonázorech. O práci. O kamarádech. Ale ne tolik o nás jako o partnerech.<br>
Když jsme přistávali, došlo mi, že na letišti v Helsinkách jsem v únoru už byl. [Šest let a jeden týden přesně zpátky](../2018_february/#122-pondělí---odlétáme). Jsem starej řekl jsem si.<br>

<a href="../images/2024_february/19_2.jpg" target="_blank"><img src="../images/thumbnails/2024_february/19_2.jpg"></a>

Miška mi odepsala. Traktoristům blokujícícm Prahu se prý na cestě do Merseburgu úspěšně vyhnuli.<br>
Štépa napsal, že přijede asi za půl hodiny a my si šli vyzvednout batožinu. To chvíli trvalo. Ivan si na letišti dal Burger King. Já si dal své sendviče. Když přišel čas, vyvedl jsem nás z letiska ven a po chvilce čekání nás nabral upovídaný Štěpán. Už první hodinu s ním v autě mi začínalo být jasné, že to nebudu dávat. Štěpán nikdy nepřestane mluvit. Oslí můstek vidí úplně ve všem.<br>
Ve skladu byl fakt bordel. Kluci měli rozestavených osm kol a bojovali s protahováním kabelů. Vypadalo to, že finská akce bude fakt na dlouho. Obzvlášť když kluci to zabalili někdy po jedné hodině. Ale plán byl dovézt nás do obchodu a pak domů, abychom se ubytovali.<br>
Starý dobrý Lidl u bazénu. Přišlo mi, že ceny ve Finsku se nezměnily narozdíl od Čech. Vlastně většina věcí stála skoro stejně.<br>
Olgy apartmán byl taky úplně stejný. Akorát v mojem pokoji byl Ríša a já byl s Ivanem od dvoje dveře dál.<br>
Po tom co jsme dobrífingovali se všichni odebrali do svých pokojů hrát hry a válet se. Chvilku jsem psal, ale přišlo mi, že je blbý být ve Finsku a být zavřený vevnitř. Šel jsem se podívat na jezero. Bylo tak -4 a cesta klouzala. Ale jezero bylo opravdu zamrzlé. Nářez. Úplně nový Lahti.<br>
Jak jsem měl v neděli pocit, že mi jde smířit se s realitou toho, že už nejsme pár. Ve finsku to na mě zas padlo. Míša mi chyběla a chtěl jsem jí zpět. Chtěl jsem s ní chodit po jezeře. Koukat spolu na Finsko, které má tak ráda. Být spolu v zimě, která je jí tak blízká, protože je z hor.<br>

<a href="../images/2024_february/19_3.jpg" target="_blank"><img src="../images/thumbnails/2024_february/19_3.jpg"></a>


### 20.2. Řešit problémy

Vyspal jsem se konečně docela dobře. Ivanovo chrápání mě sice párkrát probudilo, ale 9 hodin je přece jen víc než 4 a půl. Kluci mají trochu laxní přístup k práci. Začínalo se v devět. Vstávání tak bylo líné a měl jsem čas odepsat Mišce na zprávy co mi poslala v noci.<br>
Dvěma auty jsme přejeli do skladu a dali se do práce. Na mě bylo zprovoznit zbývající upgrade kity. Všechno jsem si hezky připravil. Napsal si program pro ruční čtečku kóů, který mi po stisku vracel stav selfchecku a těšil se, jak to všechno bude fungovat. A Brazilci zase selhali. Port na jejich straně nešel otevřít.<br>
Tak jsem se dal do zprovozňování nabíjecích boxů.<br>
Vlastně jen špatně zapojili karty. Vyměnily ty dvě, co si měli nechat. A jeden node shořel. Proč mi nebylo známo. Ale hořel dost. Náhradní jsem neměl. Sestavil jsem ze zbývajících funkční daisy chain a upgradoval fw.<br>

<a href="../images/2024_february/20_1.jpg" target="_blank"><img src="../images/thumbnails/2024_february/20_1.jpg"></a>

Po poledni Brazilci nahodili web. Vrátil jsem se k upgradování kitů. Už na mě evidentně zbyly nějaký tajemný případy. Simka, co byla z místo u Lahti z Helsinek. Planeta se špatně připojeným VSAMem. A tak.<br>

<p><video loop autoplay muted style="width:100%;max-width:800px"><source src="../images/2024_february/20_2.mp4" type="video/mp4"></video></p>

Kluci dělali na kolech. Ivan do nich vštípil trochu systematičnosti. Po práci tak měli asi 24 kol hotových. Bude to trvat. Bude to trvat dlouho.<br>
Po práci jsme šli s Ivanem plavat. Bazén byl plnější než co pamatuju. A stál 6 místo 2.9. Ale pořád to byla bezva cena za hezké plavání a skvělou saunu a ledový bazének.<br>
Naplaval jsem 1200. A při posledním kolečku sanuy, jem byl člověk u kýblu a pořádně jsem nám zatopil.<br>
Po bazénu jsem se ještě otočil v Lidlu a večer si dal Skyr. Skyr mi chyběl.<br>
Ale ne tolik jako mi chyběla Miška. Večer mi odpověděla na zprávy.<br>

### 21.2. Bez špuntů to nepůjde

Ivan v noci chrápal. Taky se budil, protože ho bolelo rameno. Dal si prášek a pak zas chrápal. Někdy kolem páté jsem se odebral do obýváku. Odepsal jsem Mišce na zprávy, které mi poslala v noci. Naše konverzace se začala měnit na delší, složitější, ale sporadičtější zprávy.<br>
Při testování terminálů jse začaly objevovat potíže. VSAMy se špatnou konfigurací. Chyby v časování u některých Upgrade Kitů. Začínal jsem vymýšlet, jak to chytře debugovat.<br>
Po práci šel Šťépa běhat. Rozhodl jsem se ho následovat. Vyběhl jsem k tunelu a skrz něj do centra. Rozhodl jsem se, že si doběhnu do Power pro kabel na hodinky. U nádraží  jsem byl trochu ztracený, ale podběhl jsem koleje po cyklostezce a pak pokračoval dál po rovině. Kabel měli. Stál 20€, ale potřeboval jsem ho.<br>
Potřeboval jsem i hořčík. Koupil jsem citrát místo bisglycinátu. Ten v lékárně neměli.<br>
Na cestě zpátky jsem se ještě zastavil v Lidlu. S věcmi v rukou se běhá blbě. Desítku jsem uzavřel s tempem 6:30.<br>
Na bytě jsem koukal na nový Bad Batch. Dva díly a nic se nestalo. Kdybych neměl spoustu času, byl bych na sebe naštvaný.<br>

### 22.2. Se skutečným Ivanem

Ráno bylo trochu línější.<br>
Tentokrát jsem si přivezl STlink. Pustil jsem se do dalšího testování a pročítání kódů.<br>
S bordelem, který měli fini v kuchyni mi došla trpělivost. Rozhodl jsem se to všechno nacpat do myčky. V nižších vrstvách ale něco dost hnilo. Málem jsem se z toho poblil. Moje nenávist vůči těm mladým neschopným klukům rostla.<br>
Když jsem všechno nacpal do myčky a zapnul jí, Omar vzal dezinfekci a posprejoval celou kuchyňskou linku včetně věcí na ní.<br>
Pomohlo to dost.<br>
Domů jsme jeli docela brzy. Chvíli jsem četl Attiu a pak jsme si s Ivanem řekli, že půjdeme plavat. A že předtím se zastavíme na cvičítkách.<br>
Doma jsme ještě dali Vosečkovy šikany. Ivan 2. Já zvládl 6.<br>
Jít cvičit na stroje před bazénem mi přišlo ikonický. S Gešim jsme tam chodili cvičit [dva roky zpátky](../2021_october/#1410-cvičíme-s-ivanem) a pán co tam byl téměř každý den nám ho připomínal.<br>

<a href="../images/2024_february/22_1.jpg" target="_blank"><img src="../images/thumbnails/2024_february/22_1.jpg"></a>

Asi půl hodiny jsme se tam zocelovali. Ivan si pak koupil brýle a šli jsme se saunit a plavat. Udělali jsme 3 kolečka. Učil jsem Ivana plavat rozumně. A docela mu to šlo. Ale trvá to dýl než pár minut přesvědčit mozek, jak vlastně správný styl provést. Já sám v tom nejsem moc dobrý. Ale z lidí v bazénu jsem byl asi největší plavec.<br>
Cestou domů se mi Ivan přiznal, že má vlastně dovolenou. Nemusí stavět dům. Chodí plavat. V práci jen vrtá. Měl vlastně pravdu.<br>

### 23.2. Cítit se milovaná

Ráno jsem začal dvaceti minutovou jógou. Trochu mi to pomohlo rozhýbat ztuhlost z náročného večera. U snídaně jsem se zeptal Moniky, co Omar dělá, že se cítí milovaná. Otevřel to docela upřímnou a hezkou diskusi, která trvala až do příjezdu do skladu. Bylo vidět, že dát to do slov nebylo úplně jednoduché. Řekla, že cítí, že je pro něj priorita číslo jedna. Omar pozná, jestli se ten den cítí hezky, nebo na hovno a přizpůsobí podle toho svoje chování. Dělá věci co jí štvou. Umí najít slova, díky kterým se cítí krásná. A to prosím, žádná měkká slovíčka. Padlo například slovo šukatelná. Což nás všechny hodně rozesmálo.<br>
Ivan taky přispěl svou troškou do mlýna. Jak Ivana obdivuji co do technických schopností, co do vztahů se od něj učit nemůžu. Ivan Magdu miluje, o tom žádná. Ale jejich vztah je takový.. staroškolský. Jsou z vesnice, žijí spolu aby přežili. Ivan Magdě staví dům. Ona mu vaří. Mají fyzické potřeby a navzájem je uspokojují. Všechno je vlastně správně. Ale já bych tak žít nechtěl. Je spousta toho, čeho se od něj můžu učit. Je dobrý táta. Je výborný technik. Ale život bere velmi dogmaticky.<br>
Zmínil jsem se o té diskusi Mišce. Byla překvapená, že mám tak těžké otázky na kolegy. O našem rozchodu u nich ví jen Karel. Optala se mně, jaké byly věci, kvůli kterým jsem se cítil milovaný. Odepsal jsem jí:<br>
> Odpovídala jsi mi na moje nekonečný otázky. I když tě to někdy štvalo. I když jsem vlastně nečekal odpověď.<br>
> Udělala jsi si na mě čas, i když jsi měla času omezeně.<br>
> plánovala jsi pro nás věci.<br>
> překonávala jsi nějaký svoje strachy kvůli mně<br>
> A ze všeho nejvíc, a to umím nejmíň dát do slov. Činy jsi mi ukazovala, že být ve vztahu je lepší než být sám, i když jsi slovy komunikovala často, jak vztahy stojí za hovno.<br>
Na stejnou otázku mi odpověděla:<br>
> Když jsi mi popřál dobré ráno a večer, když ses zeptal, jestli jsem dorazila v pořádku, poslal mi písničku, když jsi se mnou koukal na Harryho Pottera, vařil v kuchyni s hudbou.<br>
> To že jsi mě bral mezi kamarády<br>
> Taky naše dlouhé hovory přes mobil.<br>
> Byla toho spousta<br>
> A já tě mám pořád ráda.<br>
Odpověděl jsem jí, že já jí taky. Hrozně hrozně moc.<br>
Během dne jsme jí dokázal překvapit tím, že jsem si pamatoval hlášku *Dvojnásobek za polovic.*. Nějak mi naše konverzace přišla radostnější než za poslední dobu.<br>
Co do terminálů, pokračoval jsem v testování upgrade kitů a pomalu se nořil do Vláďova kódu. VSAMy které vracely Ivalid SAM OS šly laptopem upgradovat. Byla to jen otázka časovaní.<br>
Už dlouho jsem nedebugoval kód. Natož cizí.<br>
Po práci jsme se zastavili v Prismě. Litr zmizel jak nic. A to jsem původně nechtěl kupovat nic. Ale vzal jsem nějaké trvanlivé věci, zeleninu, pečivo a bylo to. Ostatní nakupovali víc.<br>
Večer jsem četl Attiu. Knížka to je zajímavá. Ale ten chlap je ještě větší fašista než Walker. A má míň objektivních studií a víc subjektivních názorů. Rozhodl jsem se, že to dočtu. Je v ní spousta zajímavých drobnůstek. Ale nosná myšlenka je *Jez zdravěji a cvič víc.*<br>

### 24.2. Den blbec

Můj spánek se pomalu zhoršoval. Chyběl mi REM. Internet mi poradil, že REM mizí, když je člověk ve stresu. Můj stresogram od našeho rozchodu proletěl komínem. Zvýšil jsem příjem magnesia a rozhodl se, že sobotní jóga nebude mí dvacet minut, ale hodinu.<br>
Ivan jel do druhého skladu vrtat řídítka. Mohl jsem se tak v pokoji válet sám a trochu relaxovat. Po józe jsem si tak ještě udělal dobře a myslím, že mi to pomohlo trochu vydechnout.<br>
Víkendový plán zněl sehnat pohledy a známky. Po obědě, který se skládal ze salátu s rajčaty, fazolí z plechovky a chlebu, jsem vyrazil pěšky do centra. Na náměstí se konala demonstrace proti válce na ukrajině. Bylo tam tak stovka lidí a vypadalo to finsky klidně.<br>

<a href="../images/2024_february/24_1.jpg" target="_blank"><img src="../images/thumbnails/2024_february/24_1.jpg"></a>

Pohledy jsem pořídil v knize. Chtěl jsem nějaké zimní, nebo krásně malované. Zimní byly ne moc pěkné. Ale v nepřeberném množství kýče jsem nakonec našel pár moc hezkých se zvířátky a s mumínky. Jeden stál 3€ a známka 2,5€. Chtěl jsem poslat pohled mámě, tátovi, Evě, tetě, Mišce, jejím rodičům, Nováčkovic, Marťě, Ondrovi s Rébou a Jardovi a Sáře. Litr prolítl komínem jak noc. Proti tomu už mě cena za decaf flatwhite a Kanelipulla nijak nepálila.<br>
Posadil jsem se nostalgicky do mého oblíbeného chainu a dal se do psaní dní minulých.<br>

<a href="../images/2024_february/24_2.jpg" target="_blank"><img src="../images/thumbnails/2024_february/24_2.jpg"></a>

Pečivo jsem zvládl sníst bez potíží, ale do kafe jsem si kopl a vylil ho všude po stole. Naštěstí ne na zem, takže jsem po sobě dokázal tu spoušť uklidit. Holčina vedle mě, která psala noty tak extrémně úhledně, že vypadaly jak z osmnáctého století, mě uklidňovala, že se to stává pořád.<br>
Mišky reakční doba se prodlužovala.<br>
První díl avatara<br>
Pohledy jsem zapoměl v kavárně. Neměl jsem svůj den.<br>

### 25.2. Vzkazy domů

Ivan po probuzení začal vyplňovat duolingo. Vstal jsem a šel si připravit snídani. Byl jsem první. Když se ke mně Ivan přidal, podíval jsem se do svého duolinga jak jsem na tom se Španělštinou. Ivan měl víc bodů než já. Dal jsem se do plnění lekcí. Taky jsem se mu rozhodl utéct v angličtině vyplněním nejvyššího testu. Ale xp mi to nepřidalo.<br>
Ivan vyrazil vrtat vidlice a já jsem měl v pokoji chvíli pro sebe. Dal jsem si 6 Vosečkových šikan, sprchu a vyrazil ven, na pouť pro zapomenuté pohledy.<br>
Cestou jsem si telefonoval s Marťou. Šla mi zalít kytky. Povídali jsme si o Míše, o kytkách, o její práci a o autě.<br>
Před Espresso Housem jsme si řekli ahoj a já šel dovnitř objevit, zda jsou finové tak hodní jak si myslím. Hodní nehodní, rozhodně jsou líní. Pohledy se válely, přesně tam kde jsem je nechal. Vedle gauče, kde jsem předešlého dne vylil kávu.<br>
Na náměstí vedle forenomu jsem koupil mléko a skrz mrazivé dopoledne jsem vyrazil zpět.<br>
Doma jsem se pustil do nadepisování pohledů. Ale moc mě to nebavilo. Šel jsem pracovat. Debugoval jem  VSAM. Objevil jsem čím to bylo, ne moc dobře to vyřešil a poslal Vláďovi ať to udělá pěkně.<br>
Jako odměnu za dobře odvedenou práci jsem si pustil hraného Avatara. Bylo to ok, ale originálu to nesahalo po paty.<br>
Kolem páté jsem šel běhat. Břečkou. Na sever, mezi řadovými skandinávskými chatičkami, k jezeru, a po břehu zpět.<br>

<a href="../images/2024_february/25_1.jpg" target="_blank"><img src="../images/thumbnails/2024_february/25_1.jpg"></a>

Po sprše jsem chvilku relaxoval na gauči, ale Ivan, který se v mezičase vrátil chtěl jít cvičit na cvičítka. Bazén byl zavřený a sauna po cvičení tak nebyla možná. Šel jsem s ním, ale zas tak mo jsem tomu nedal. Z běhání mě pobolívaly nohy a na ruce jsem si dával malou zátěž. Nemělo smysl se ničit. Letos jsem přece chtěl dělat věci *ještě pomaleji.*<br>

### 26.2. Tam a zase zpátky

v osm na cestu do kuopia<br>
mlha<br>
star wars<br>
pak meute<br>
koncerty v evropě<br>
do ikei<br>

<a href="../images/2024_february/26_1.jpg" target="_blank"><img src="../images/thumbnails/2024_february/26_1.jpg"></a>

parkování na podruhé<br>
servisáci<br>

<a href="../images/2024_february/26_2.jpg" target="_blank"><img src="../images/thumbnails/2024_february/26_2.jpg"></a>


<a href="../images/2024_february/26_3.jpg" target="_blank"><img src="../images/thumbnails/2024_february/26_3.jpg"></a>


<p><video loop autoplay muted style="width:100%;max-width:800px"><source src="../images/2024_february/26_1.mp4" type="video/mp4"></video></p>


### 27.2. Bez Ivana

Ivan musel vstát velmi tiše. Vůbec mě nevzbudil a když jsem se probral, museli být se Štěpánem už někde ve Vantě. Když se pak Štěpán vrátil, byl hladový a do práce jsme se tak dostali trochu později, protože nechceš pracovat s hladovým ostravákem, co mele pantem od rána do večera.<br>
Ivan mezitím napsal, že na bezpečnostních kontrolách mu testovali terminály, jako kdyby to byly bomby. Ivan je na to trochu magnet. Ale je fakt, že bez platebního symbolu ebuf s plaentou vypadají dost podivně.<br>
V práci jsem dotestoval zbývající upgtrade kity. Zbyly už jen dva, které měli u planetářů podivnou konfiguraci. Naštěstí jsme měli asi 30 čteček navíc, takže první část mojí práce byla hotová. Dál jsem se pustil do reklamací. Pákostroj testeru byl trochu nalomený. Spravil jsem to páskou, upravil si skript na zakládání reklamace a čtečkou udělal asi tak 150 kroků naráz.<br>
Po práci jsem šel odnést<br>
odnést pohledy<br>
Míša mi napsala, že mi nechce dávat plané naděje.<br>
spustilo to ve mně slzy. Hodně slz. Pomalu jsem kráčel od schránky zpátky k nám. Cestou, kterou jsem šel naposledy pár let zpátky. Tehdá se tam válel Tier. Jenže tehdá nebyla zima a všude na zemi břečka.<br>
Slzy mi v očích zůstaly až domů. Napsal jsem Anet, Sáře, Evě a vylil jsem jim srdíčko. Že být třináct set kilometrů daleko od domova mi nepomáhá.<br>
Pokud něco mám tak je to čas. Měl bych číst.<br>

### 28.2. Příliš mnoho sportu

První noc bez Ivanova chrápání. 86 bodů. To šlo. Špunty jsem ale neodložil. Stěny u Olgy jsou papírové.<br>
Dny začínaly být rutinní. Kafe, snídaně, na devátou do skladu autem.<br>
Tentokrát jsem se věnoval reklamacím.<br>
běhat<br>
klouzalo to<br>
skyr<br>
plavat<br>
caprese<br>
čtení<br>

### 29.2. Krypto

V práci jsem se pustil do oprav. Nebo spíš do třízení. Většina desek vypadala úplně v pohodě. Jedna spodní mě ale zarazila. Dle historie jí z kola vyndali hned 2x a vždy si tam pobyla jen jeden den. Vždy s ní vyměnili ale i desku horní. Testerem prošla. Postavil jsem si tak testovací kolo. Do stojanu upnul vyřazený rám, nasadil vyřazené kolo a roztočil motor. Nic s ní nebylo.<br>

<a href="../images/2024_february/29_1.jpg" target="_blank"><img src="../images/thumbnails/2024_february/29_1.jpg"></a>

Rám s kolem jsem si přesunul k sobě. Testovací kolo umístil na destičku. Dělal jsem si z Lahti Karlín.<br>

<a href="../images/2024_february/29_2.jpg" target="_blank"><img src="../images/thumbnails/2024_february/29_2.jpg"></a>

Na oběd jsme jeli do Hesburgeru. Měli mít sójový burger. Byl jsem zvědavý.<br>
Bylo to docela zklamání. Navíc byl hesburger úplně tuctový fastfood. Papírové obaly a tak. Vlastně mi na tom celém jídle chutnal nejvíc kečup, který jsem si dal k hranolkám.<br>
Povídali jsme si o kryptoměnách. Kluků vydělával bitcoin a ether. Což znamenalo, že vydělávali i mně. Ríša moc nepřemýšlel o tom jak krypto funguje. Tomáš docela jo. Martínkovic kryptu spíš nevěřili.<br>
Po práci šli Štěpa s Omarem plavat. Vrátili se dřív než jsem s Ríšou dokončil diskusi opět o kryptu a akciích. Nedal se říct, že budoucnost nejde předpovědět. Že historický výkon akcie není prediktorem budoucí hodnoty. Ale investuje. A něco na tom vydělává. Snad bude v poho.<br>
Taky jsem šel plavat. 1.1 km. 3x v sauně. Večer už jsem jen dojedl tortellini a poslal Petrovi fakturu.<br>
Celý den jsem měl takový podivný pocit. Že nemůžu vydechnout. Stress na hodinkách byl vysoký. Řekl jsem si, že další den vynechám doplňky. Možná, že mi vadí citrát hořčíku.<br>
[>> Březen](2024_march.md)<br>
