## [Listopad](2023.md)  

- [1.11. Vojtovo brano](#111-vojtovo-brano)
- [2.11. Miška zpět](#211-miška-zpět)
- [3.11. 日本國](#311-日本國)
- [4.11. Do bažantího údolí](#411-do-bažantího-údolí)
- [5.11. Nech muže pracovat](#511-nech-muže-pracovat)
- [6.11. Metličky pro Arnošta](#611-metličky-pro-arnošta)
- [7.11. Polední sluníčko](#711-polední-sluníčko)
- [8.11. Čínský syndrom](#811-čínský-syndrom)
- [9.11. Nahá Míša Kantová v mojí posteli](#911-nahá-míša-kantová-v-mojí-posteli)
- [10.11. Medvědí spánek](#1011-medvědí-spánek)
- [11.11. Za tátou](#1111-za-tátou)
- [12.11. Jih cyklistický](#1211-jih-cyklistický)
- [13.11. Počasí jde do hajzlu](#1311-počasí-jde-do-hajzlu)
- [14.11. Revitalizace nabíjecích boxů](#1411-revitalizace-nabíjecích-boxů)
- [15.11. Lepší workflow](#1511-lepší-workflow)
- [16.11. Sacharidy](#1611-sacharidy)
- [17.11. Místo běhu svařák v lesích](#1711-místo-běhu-svařák-v-lesích)
- [18.11. Kora vzala čáru](#1811-kora-vzala-čáru)
- [19.11. Třídenní víkend?](#1911-třídenní-víkend)
- [20.11. Navrátilec z Nizozemí](#2011-navrátilec-z-nizozemí)
- [21.11. Další koncert s Mámou](#2111-další-koncert-s-mámou)
- [22.11. Největší porada vůbec](#2211-největší-porada-vůbec)
- [23.11. Mám štěstí](#2311-mám-štěstí)
- [24.11. Den naopak plný událostí](#2411-den-naopak-plný-událostí)
- [25.11. Čas je věc relativní](#2511-čas-je-věc-relativní)
- [26.11. Pasti na Mišku](#2611-pasti-na-mišku)
- [27.11. Naštěstí za kilo](#2711-naštěstí-za-kilo)
- [28.11. Vzkaz Sobě](#2811-vzkaz-sobě)
- [29.11. Svařák a budoucnost](#2911-svařák-a-budoucnost)
- [30.11. Vícero rolí](#3011-vícero-rolí)

### 1.11. Vojtovo brano

V rámci rekonvalescence jsem na cestu do práce zvolil kombinaci vlak/rekolo. V Karlíně jsem potkal Ivana. To znamenalo, že utekl další měsíc. Taky to znamenalo, že se v showroomu válely pytle s cibulí a brambory. Ale bylo jich tam víc než bych čekal. Ukázalo se, že s listopadem přišel nejen Ivan do práce, ale taky sýrová sezona do McDonald's a na tu měl přijít Vojta. Měl přijít až někdy po jedné a protože já a Vláďa jsme měli hlad a Mekáči moc neholdujeme, vyrazili jsme do Indie.<br>
Po obědě Vojta přinesl udělátko na automatické otevírání oken ze své nové práce. Taky nám konečně vysvětlil, proč vlastně jejich korporát koupil onu skomírající firmu a jaké jsou jeho plány. Chtěl po nás, abychom mu to udělátko předělali na baterii.<br>
Letmým výpočtem se to ukázalo jako nesmysl. I kdyby změnil mechaniku na západkový systém, stejně by mu baterka kvůli WiFi modulu došla po dvou dnech.<br>
Rozhodl se nám nechat prototyp a nabídku toho, že kdybychom to chtěli nějak předělat, měl by pro nás práci.<br>
Když se vydal povídat si vedle s Monikou, vrátili jsme se s Vláďou k tomu, že NFCM by vlastně mohlo mít VSAM i na EBU, protože sériovka tam už je.<br>
Probrali jsme to před odchodem s Ludvou, kterého ze všeho nejvíc trápily certifikace, kvůli požáru ve Francii.<br>
Domů jsem šel celou cestu pěšky. Zastavil jsem se v Lidlu pro věci na zelnici, zavolal tátovi a pak mě napadlo jak zablokovat kolečko ve Vojtově branu. Nadchlo mě to a až do noci jsem si to kreslil ve FreeCadu.

<a href="../images/2023_november/1_1.jpg" target="_blank"><img src="../images/thumbnails/2023_november/1_1.jpg"></a>

Pak jsem si ještě povídal s Miškou. Byla nešťastná z Gorana. Prý chtěl mít všechno hotové hned, ale sám do ničeho moc neinvestoval svůj čas, chuť a energii. S takovými lidmi se těžko pracuje. Moc jsem jí s tím nebyl s to pomoci. Ale prý se alespoň vypovídala.

### 2.11. Miška zpět

Miška se vracela na sedmou do Prahy. Chyběla mi a nemohl jsem se dočkat až se vrátí. Cestou z práce jsme si telefonovali a domluvili jsem se tak, že se zastavím u Marťi, zaleju jí kytky, pak se otočím doma a vyběhnu na Vyšehrad, kam ona dojede z Roztyl.<br>
A přesně tak jsem to provedl. Marťiny  kytky vypadaly zdravě. Zalil jsem je radši míň než víc, protože mi asi třikrát kladla na mysl, že přelité kytky umírají. Jako bych to nevěděl. Sám mám kytek plný byt.<br>
Doma jsem si dal rychlou sprchu, do batohu hodil náhradní spodní prádlo a pěšky vyrazil na Vyšehrad. Je to cesta na 22 minut. Miška mezitím telefonovala domů a když jsem jí konečně našel, nechtěl jsem z objetí.<br>
Nemoc mě ještě stoprocentně neopustila. Kašlal jsem. Radši se telefonicky optala Týny, jestli je ok v sobotu přijet. Prý jo, protože budeme venku.<br>
Tentokrát jsme zvolili cestu doprava. Vyšehrad je naše srdcový místo.<br>
Pěšky jsme došli na Anděl, kde jsme v Albertu koupili chleba a zeleninu na netuňákovou pomazánku. Tu jsme připravili a povečeřeli u třetiny šestého Harryho. Každý další díl dělíme na víc a víc částí zdá se.

### 3.11. 日本國

Vstávali jsme před osmou. Jablko, které jsme večer nezvládli spořádat jsme si vzali na svačinu. Pěšky jsme sešli na Anděl, kde byl horní vstup ještě zavřený a rozloučili se na tramvajové zastávce.<br>
Já si cestou pořídil makový koláč a spořádal ho v metru. Osazování prototypu druhé generace g2 zámku mi zabralo skoro celý den a zbytek jsem řešil skladové pohyby a pořádek v databázi.<br>
K obědu jsem měl salát. Za prvý jsem chtěl být zdravý a za druhý to vypadalo, že večer utratím randál.

<a href="../images/2023_november/3_1.jpg" target="_blank"><img src="../images/thumbnails/2023_november/3_1.jpg"></a>

Protože jsme se měli sejít před sedmou, pustil jsem si po práci v Karlíně Avatara. Bylo to trochu divný, ale platím si pronájem toho místa, takže si tam můžu dělat co chci. Do jistý míry samozřejmě.<br>
Když už přišel čas vyrazit, naskočil jsem na metro a na Karlák dorazil na minutu přesně. Miška byla zaseknutá v koloně a dojela asi o deset minut později.<br>
Spolu jsme mírným deštěm vyrazili do OMG restaurace. David, Alex a Kryštof už tam byli. Oslavenec se objevil chvilku po nás a za ním Jarda s krátkými vlasy. Po něm Sára, která vypadala, že ještě pracuje, za ní Ondra který překvapivě v pátek pracoval taky, protože měli školení a nakonec dorazila Rebeka.<br>
K pití jsme měli zelené čaje, liči limonády a ičibány. Kryštof vyprávěl o vegetariánství své ženy. Ne moc lichotivě. Miška se skoro chytala za hlavu. Kdyby prý bůh nechtěl abychom jedli zvířata, nedělal by je z masa. Prý doufá, že se jeho ženě v těhotenství zblázní hormony, začne jíst maso a už to tak zůstane. Alex mírně naznačoval, že vedle něj jsou lidé co si místo sushi nebo masa objednali tofu, ale nepadlo to na úrodnou půdu. Miška i já jsme ale velmi tolerantní a Rebeka seděla od Kryštofa přes celý stůl daleko.<br>
Protože příprava jídla trvala dlouho, přinesli nám ke zkrácení času origami. Složil jsem květinu, Ondra jeřába a Sára se do toho ustila ve ve velkým. Měla flotilu lodí, rozbouřené moře a mojí květinu využila jako maják.

<a href="../images/2023_november/3_2.jpg" target="_blank"><img src="../images/thumbnails/2023_november/3_2.jpg"></a>

Na vegetariány toho v meníčku moc nezbylo. Měli jsme udon, udon a udon. Nutno říct, že to bylo dobrý. Ale drahý. U nás ve vietnamce ho umí líp a stojí polovinu. I teď po zdražení. Jardu se Sárou měli sushi set a Fip s Anet měli obří sushi loď.<br>
Po dojedení jsme absolvovali zmatený pěší přesun do Ježkových vočí. Tam jsme měli rezervaci do místa, které připomínalo vlakové kupé.

<a href="../images/2023_november/3_3.jpg" target="_blank"><img src="../images/thumbnails/2023_november/3_3.jpg"></a>

Přešel jsem s ostatními na pivo. Krahulíků padlo hned několik. Seděl jsem uprostřed dvou diskuzí a nějak mě opustila chuť se socializovat. A to jsem se na lidi těšil. Obzvlášť po tom co jsem promeškal drakiádu a následné pivo ve Velrybě.<br>
Nejvíc jsem si nakonec popovídal s Rebekou o prvním rande s Miškou v Barceloně. Docela mě bavilo nosit tác piv a musel jsem smeknout před servírkami. Je to fakt fuška.<br>
Sára se pustila do vyprávění o pozemku. Používala k tomu mobily ostatních jako propriety. Dál jsme se bavili o dětech do kterých se zřejmě nikdo ze zůčastněných moc nehrne. A když se čas nachýlil vyrazili jsme s Rébou a Ondrou na autobus.

### 4.11. Do bažantího údolí

Ráno probíhalo v zajetí démonů. Asi jsem to začal já, ale Mišku to chytlo víc a vlastně jsme si trochu zahrávali s ohněm. Z ničeho nic se čas snídaně přehoupl do času brunche. Měli jsme pomazánku z netuňáka, caprese a brownie. V poledne jsme vyrazili na kopec za Aurou a nalodili se na jízdu do Benešovska.<br>
Cestou jsme si povídali o zvýšení nájmu a stěhování. Bylo by brzo stěhovat se spolu. Ale vlastně by mě to zas tolik neděsilo. Nikdy mi nevadilo bydlet s někým dalším. A s Miškou si umím představit společné bydlení.<br>
Tóny Ennia a Ludovica nás doprovázely cestou po okruhu a na dálnici. Do Žabovřesek jsme dojeli jen s minimálním zpožděním a vlastně to přišlo vhod, neb Mišky kamarádi právě dojídali.<br>
Pár minut jsme se tak kochali výhledem do okolí. Ale dřív než bychom tam začali prochládat se k nám připojila Týna s Dominikem a v kočárku malý Mikuláš.<br>
Ten byl sice chvíli překvapený, kolik nás tam je, ale chvilku po návštěvě rozuteklých koní zalomil a chrupkal si při jízdě bažanticí.<br>
Týna hodně vyprávěla. O bývalých Miščiných spolupracovnících, o pole-dance, což mě zaujalo a tak jsem měl otázky a o Mikuláškovi.<br>
Hltal jsem očima přírodu okolo. Protože jsem minulý slunečný víkend proležel v posteli, byl to můj první podzimní barevný den. A Konopiště nabízelo výhledů fůru.

<a href="../images/2023_november/4_1.jpg" target="_blank"><img src="../images/thumbnails/2023_november/4_1.jpg"></a>

U laviček jsme zastavili, protože Miki se probudil a dožadoval se něčeho dobrého. Dostal banán a to ho uchlácholilo. Taky už se mě bál míň a smál se na mě. Dál jsme pokračovali po opačném břehu k oboře s jelenem, daňky a muflony. Miki opustil kočár a nechal se nosit. Je to zvědavej kluk, sahal mi na knoflíčky u svetru a smál se u toho.<br>
Bažanticí jsme šli i zpátky. Byla jich tam spousta. Běhali svým absurdním stylem přes cestu a mi jsme kroutili hlavou nad debilními myslivci, kteří se předhání v tom, kdo jich zastřelí více.

<a href="../images/2023_november/4_2.jpg" target="_blank"><img src="../images/thumbnails/2023_november/4_2.jpg"></a>

Zpátky u domu nás Dom s Týnou pozvali na na ovocný čaj do říše Mikiho hraček. U dveří měli nasypanou sůl, protože v noci k nim přišel duch a spouštěl hrající hračky  v obýváku. Před nimi v domě bydlel hrobník. Možná to bylo legit opatření.<br>
Hraček měl Miki raketu. Kostky, auta, mluvící udělátka, absurdní kusy plastu i hezkou dřevěnou kostičku s učícími mechanismy. Hrál jsem si s ním a spíš poslouchal o čem si ostatní povídají, než že bych se aktivně projevoval. Konec konců jsem přeci introvert. Pár společných témat jsme ale našli a celkově jsem měl pocit, že jsou to milí lidé.<br>
Když jsme vyráželi, slunko už bylo dávno za obzorem. Zastavili jsme se v Albertu v Benešově, nakoupili věci na večeři a u Mišky uvařili zakázanou rýži a podusili zeleninu a houby v hrnci.<br>
Šestého Harryho jsme dokoukali někdy v osm. Začali jsme pátého, ale spavost na nás přišla brzy a do říše snů jsme se odebrali někdy před jedenáctou.

### 5.11. Nech muže pracovat

Probouzení tentokrát probíhalo pomalu. Byla neděle a měli jsme čas na sebe. Z peřin jsme se tak dostali před polednem.<br>
Alza dala vědět, že metličky pro Arnošta jsou opět skladem. Neváhal jsem a koupil jsem. Společně s reproduktory a přijímačem na pracovní sluchátka.<br>
Protože táhlo na čas oběda, dali jsme se do příprav jídla. Miška skočila koupit bramborové noky a já jsem jí alespoň trochu pomohl s mytím a krájením zeleniny. Všechno jsme to dali zapéct společně s veganskou smetanou do skleněné mísy.<br>
Byla to hostina. Jedli jsme v pokoji na dece a k hlavnímu jídlu jsme měli ještě sušenky, jogurt s vnitřním psaním a granátové jablko.

<a href="../images/2023_november/5_1.jpg" target="_blank"><img src="../images/thumbnails/2023_november/5_1.jpg"></a>

Po jídle Mišku popadli démoni. Moc jsem jí to nevymlouval a po chvíli bylo naše oblečení ten tam. Hodiny ubíhaly, vrcholy přicházely. Nepočítali jsme to, což je trochu škoda. Vlastně mě to zpětně zajímá.<br>
Slunko ale stihl skoro zajít, než jsme se vrátili do reality. Na ranní procházku jsme tak vyrazili kolem páté. Aurou, kterou bylo třeba převézt nahoru na Strahov.<br>
Dali jsme jí škrabošku a vyrazili na výhledy.

<a href="../images/2023_november/5_2.jpg" target="_blank"><img src="../images/thumbnails/2023_november/5_2.jpg"></a>

Přes Petřín, od hradu dolů a přes most. Tam nás v Rudolfinu čekala další výstava. Tentokrát míň hudební, víc umělecká. Napřed mi přišla trochu nudná a přemýšlel jsem, jestli mají umělci předmět na vymýšlení košatých popisů svých podivných instalací, ale světelná instalace mě nadchla.

<a href="../images/2023_november/5_3.jpg" target="_blank"><img src="../images/thumbnails/2023_november/5_3.jpg"></a>

I po ní tam byly zajímavé objekty.<br>
Byli jsme tam skoro do zavíračky a v šest se loučili před Mánesovým mostem. Já jsem bral rekolo, Miška šla přes most na tramvaj.

### 6.11. Metličky pro Arnošta

Nějak jsem se stále necítil na ježdění na drakovi. Zvolil jsem opět metodu vlak na hlavák, zastávka v Lidlu, pěšky do Karlína. Nakoupil jsem věci na salát s tofu k obědu. Bylo třeba nabrat vitamíny a taky trochu šetřit.<br>
Sára konečně poslala modely vykrajovátek na sušenky. Ve sliceru mě trochu zarazilo, že jsou to halloweenské tvary. Předvečer všech svatých byl pár dní zpátky. Prý ale není zpožděná, nýbrž připravená téměř rok dopředu.

<a href="../images/2023_november/6_1.jpg" target="_blank"><img src="../images/thumbnails/2023_november/6_1.jpg"></a>

Kromě vykrajovátek jsem tiskl ještě červená madla na pákostroje ze Safiralu. Když už nám je vrátili, chtělo to upgrade. A bajonet na zuby za tu práci rozhodně stojí.<br>
Z předchozího večera na mě čekal v Alze nákup. S Ivanem jsem vyrazil k metru. Jeho kroky vedly k autu zaparkovanému před elektrem na Čerňáku. Já jsem pokračoval dál přes HolKu až tržnici. V Normě jsem si koupil sýrového šneka, v Alze vyzvedl reproduktory, metličky a přijímač na sluchátka a na chvilku jsem si šel hrát s novými iPhony. Foťáky mají zas o kus lepší a zaoblené hrany jsou fajn. Ale můj musí vydržet ještě pár let.<br>
Těžký nákup se nevešel na rekolo. Musel jsem zvolit Nextbike.<br>
Z Holešovic do Vršovic už je to v chladnu na sdíleném kole docela štreka, když člověka zebou prsty.<br>
Abych se zahřál, pustil jsem se doma do další zelnice. Tentokrát bez smetany, ale s brambory a paprikou. A byla lepší. Takhle je třeba připravit i příště.

<a href="../images/2023_november/6_2.jpg" target="_blank"><img src="../images/thumbnails/2023_november/6_2.jpg"></a>

### 7.11. Polední sluníčko

Kvůli certifikaci boxu jsme ráno s DJem vyrazili do Malešic. Úterý jsem možná podvědomě vybral proto, že na Kubáni mají v úterý a ve čtvrtek trhy. A trhy znamenají koláč k snídani. Makový koláč!

<a href="../images/2023_november/7_1.jpg" target="_blank"><img src="../images/thumbnails/2023_november/7_1.jpg"></a>

Ve výrobě byl Filip, Šťépa a Ríša. S DJem jsme se pustili do příprav a testování boxu a odebírání displejů na vyhodnocení testu zalévání. Do oběda jsme měli hotovo. Ríša mi ukázal horní skladovací prostory a v kuchyňce jsem pokecal s ostatními.

<a href="../images/2023_november/7_2.jpg" target="_blank"><img src="../images/thumbnails/2023_november/7_2.jpg"></a>

Na oběd jsem ale vyrazil do Karlína. Cestou svítilo sluníčko. Musím uznat, že jezdit mezi výrobou a vývojem na kole je v takový dny hodně fajn. Sluníčko v Malešickém parku mi přineslo aspoň trochu vitamínu D. I když málo. Kvůli chladu jsem byl obalený třemi vrstvami. V Lidlu na Žižkově jsem koupil věci na snědl si ho u Vojty na stole. Nic kloudnějšího se na stole už od května nedělo.<br>

čím víc pák, tím větší zábava<br>

Při večeření jsem se pustil do opravy Arnošta. Jeho metličky už byly v opravdu žalostném stavu. Radši jsem mu koupil dvoje až si otrhá i tyhle. Snad jsem se ale poučil a tkaničky a kabely už mu do cesty nedávám.

<a href="../images/2023_november/7_3.jpg" target="_blank"><img src="../images/thumbnails/2023_november/7_3.jpg"></a>

### 8.11. [Čínský syndrom](https://www.csfd.cz/film/12163-cinsky-syndrom)

Ráno jsem chtěl jít plavat. Nějak jsem se ale zasekl při mytí nádobí a pak už mi přišlo, že bych do Karlína přišel pozdě. A tak se stalo to, že jsem do Karlína přišel v úplně první. Ivan s Vláďou ale dorazili než jsem dovařil kafe. Ivan se pustil do věcí co jsem po něm chtěl. Bavili jsme se o Barceloně a Sagrádě a hodně se to podepsalo na vzhledu nového dílu testeru.

<a href="../images/2023_november/8_1.jpg" target="_blank"><img src="../images/thumbnails/2023_november/8_1.jpg"></a>

Na oběd jsme šli do Vietnamky. Bun Dau Nam Bo začíná být mé nejoblíbenější jidlo. Nic moc zapamatování hodnějšího se toho v práci asi nestalo.<br>
V bazénu bylo asi trilión lidí. První tři dráhy byly plné dětí, které zřejmě měly nějakou plavací přehlídku, protože nahoře na ochozu seděli jejich rodiče. V lajně nás tak bylo pět a nějaký pár strašně zdržoval. Po kilometru mě to přestalo bavit.<br>
Sice jsem si říkal, že nakupovat už ten den nic nebudu, ale přišla na mě chuť na čokoládu. A Albert byl coby kamenem dohodil. Nechal jsem kolo na Olšance a otočil se pro faitradeovou čokoládu Delicata. Byla fakt delikátní. Ale stejně dobrá čokoláda se dá koupit v Lidlu za polovic. A k fair trade přihodí i bio.<br>
Posilněn řádkou čokolády jsem nasedl na kolo a sjel do Aera. Ondra už tam byl. A nikdo jiný už přijít neměl. Dali jsme si pivko a povídali si o jeho novém držáku na projektor a o promítání Demolition Mana, které bychom měli uskutečnit. Na Ondru přišel hlad a tak jsme se přesunuli do nedaleké Vietnamky, kde si dal Pho.<br>
Další pivo jsme už měli do plastu abychom s ním mohli do sálu.<br>
Film byl bezva. Měl přes dvě hodiny a gradoval až do konce. Michael Douglas vypadá už 44 let skoro stejně.<br>
Po filmu už jsme vyrazili dom. Trasu z Aera mám už naučenou nazpaměť. Místo toho abych šel rovnou spát jsem ale šel uklízet. Nějak mě to chytlo a když je uklizený jeden roh a druhý ne, je to otrava.

### 9.11. Nahá Míša Kantová v mojí posteli

I ráno jsem uklízel. Začal jsem notně zašpiněnou lednicí. Když prokoukla, pokračoval jsem čištěním obkladaček. Hlavně v kuchyni na nich byla spousta mastné špíny. Ale i koupelna a záchod chtěly vyleštit. Taky jsem se rozhodl pořídit si takový ten závěs do toalety. Třeba mi to ušetří práci s čištěním mísy a bude hezky vonět.<br>
A tak jsem šel ráno nakupovat. Kromě drogerie jsem pořídil rýži, zeleninu, pečivo na snídani a lámankový chléb ve slevněnce. Poslední byla zřejmě chyba. Už při prvním soustu se mi zdálo, že se blíží konci víc než píšou.<br>
Do práce jsem dojel trochu později než jsem chtěl, ale aspoň na mě cestou svítilo. Hledal jsem, proč v testeru zámek nečte zatím co ve skořápce jo. Po třech hodinách jsem se začal hodně stydět. Objevil, že mi tester celou dobu říká co je blbě. Timeout na odpověď byl kratší než na čtení. Prostě jsem si shora podřízl větev. Hledal jsem chybu, která tam nebyla.<br>
Po opravení timeoutu, se ale ukázalo, že tam stejně byla. Vyčítat se občas dařilo až na podruhé. Listen skript mi pomohl objevit co se děje. Je to sice nejjednodušší věc co jsem za dlouhou dobu napsal, ale je nejvíc nápomocná.<br>
Po práci jsem nechal Arnošta vytřít a došel k Marťě zalít kytky. Nic neumíralo a její žíhané monsteře se klubal nový lístek.

<a href="../images/2023_november/9_1.jpg" target="_blank"><img src="../images/thumbnails/2023_november/9_1.jpg"></a>

Cestou jsem si telefonoval s Mámou a když jsem se vrátil, měl Arnošt skoro hotovo. Nijak extra aktivně vytírat neumí, ale když mu člověk pomůže s většími fleky, je výsledek docela fajn.<br>
Po osmé Miška napsala, že přijíždí na Bartoškovu. Vyrazil jsem jí naproti a sledoval stav zaplnění stání. Auto na auto. Žádné volné místo. Někde v dáli jsem ale zahlédl parkovat Auru a byla to ta její. Nějakým zázrakem se jí jedno místo podařilo najít.<br>
Zpátky doma si Miška všimla že jsem uklízel. Prý to tam Kendy nepozná. Zahřálo mě to u srdíčka. Bylo fajn kolem sebe nemít bordel naakumulovaný během několika let. A bylo ještě víc fajn slyšet to od další osoby.<br>
Pustili jsme se do vaření. Stir fry mexické zeleniny a špenátu. Jednoduchý a moc dobrý jídlo. Trochu mi zbylo do práce.<br>
Protože jsem měl v pokoji reproduktory a monitor, odebrali jsme se na Harryho ke mně. Monitor ale stagnoval. Přes den v práci jsem vyzkratoval USB na sériovém převodníku. Tušil jsem že to bylo tím. Separátní HDMI kabel to vyřešil, ale doufal jsem, že to dokážu vrátit do původního stavu.<br>
Film jsme nedokoukali. Abychom se aspoň trochu vyspali, uložili jsme Harryho někdy kolem jedenácté a šli spát. Teda.. šli spolu ležet. Musel jsem se rozesmát. V mojí posteli byla nahá Míša Kantová. To by mě pár let zpátky nenapadlo. A bylo to skvělý. Až někdy do půl jedný.

### 10.11. Medvědí spánek

Miška se nevyspala nejlíp. Prý to bylo novým místem. Něco na tom bude, když jsem spal poprvé u ní v posteli, taky jsem se budil. Snídani jsme vynechali. Možná jí budu muset naučit snídat aspoň něco. Aby nedostala pokutu, zaplatila 22 korun a po sesypání zbytku včerejší večeře do krabičky a opláchnutí nádobí jsme vyrazili k autu.<br>
Miška na magistrálu jižně, já severně. Z Nuseláku jsem si vyfotil ranní Prahu a dorazil do Karlína.

<a href="../images/2023_november/10_1.jpg" target="_blank"><img src="../images/thumbnails/2023_november/10_1.jpg"></a>

HDMI přes USB-C v Karlíně taky nefungovalo. Rozebral jsem počítač a vyndal baterku. To pomohlo. Doufám, že se to nestane znova, opravovat je to ojeb.<br>
Den to byl rutinní. Vylepšil jsem Parser ve fbtestu, dal vyčítání LfReaderem 3 pokusy a připravil si release RpiTesteru. A pak jsem nahrával bootloader pákostrojem a lakoval elektroniky.<br>
DJ s Vláďou šli na oběd do jídelny, ale já jsem se těšil na mexiko co jsem měl v batohu. Taky jsem dojedl špenát, papriku a rajče, které jsem měl v lednici. Dohromady to bylo správně barevné.

<a href="../images/2023_november/10_2.jpg" target="_blank"><img src="../images/thumbnails/2023_november/10_2.jpg"></a>

Plánoval jsem jet domů vlakem. Ten kterým bych stihl autobus do Lásenice už byl drahý. Ten na večer ještě ne. Musel bych ale jet na kole. Řekl jsem si, že teda ještě sjedu domů, protože jsem tam nechal chleba. Stejně už začal být plesnivý. Vlak v mezičase zdražil. Zavolal jsem tátovi, že přijedu v sobotu dopoledne. Lepší jet za dne a na mě šla silná únava. Chvilku jsem koukal na Avatara, ale usnul jsem ještě před sedmou.

### 11.11. Za tátou

A spal jedenáct a půl hodiny. A kdybych nemusel vstávat na vlak. Asi bych spal ještě dýl. K snídani jsem nic neměl. Stejně bych jí nestihl. Ve 6:47 jsem sbíhal schody a v 6:51 mi jel vlak.<br>
Pověsil jsem draka na hák a šel si sednout naproti starému pankáčovi. Vlastně těžko říct jestli byl starý. Pankáčství tělu neprospívá zdá se.<br>
Za okny vlaku mrzlo.

<a href="../images/2023_november/11_1.jpg" target="_blank"><img src="../images/thumbnails/2023_november/11_1.jpg"></a>

Nový koridor kolem Olbramovic byl fajn. Obzvlášť mě pobavil tunel skrz horu rozdělující dvě počasí. Na jedné straně nebyla mlha a na druhé nebylo vidět na metr.<br>
Ve Veselí otevřeli na nádraží nový bufet. Dal jsem si latté a linecké srdíčko a spořádal to na peronu. Překvapilo mě, že do Hradce jsem nejel Regio Panterem, ale normálním kupéčkovým vlakem. Kola se dávala až úplně nakonec a z mého kupé na ně byl průzor. Seděl jsem společně s klukem a jeho zřejmě velmi mladým otcem.<br>
Za okny byl nádherný podzim. Nefotil jsem to. Nešlo to. Ale kochal jsem se tím, jak Jižní Čechy dokáží být krásné.<br>
Na nádraží jsem se oblékl, nasedl a vyrazil přes město na kole. Provoz byl minimální, tak jsem to vzal po velký. Ve srovnání s jízdou přes Francii a Švýcarsko vlastně velká silnice do Lásenice tak moc velká není.<br>
Domu jsem dorazil přesně v oznámený čas. Čaj rozehřál mé zmrzlé tělo zevnitř a s tátou jsme se dohodli, že vyrazíme na na výšlap po okolí. Odpo totiž mělo pršet. nevypadalo to, že by mělo, ale proč na to čekat že?<br>
Vzal jsem si pevné boty a musím říct, že je to oser. Bolel mě z nich kotník, jak se vůbec nepoddávali tělu. Nádherně vybarvené stromy nešly zaboha vyfotit. Potkali jsme tolik dech beroucích výhledů, ale focení jsem téměř vzdal.

<a href="../images/2023_november/11_2.jpg" target="_blank"><img src="../images/thumbnails/2023_november/11_2.jpg"></a>

Táta povídal, že byl na setkání seniorů a že Honza Hamerník má prý druhou dceru. Potkali jsme dva úly a povídali si o výletu do Jeseníků a o Skandinávii. Taky prý příští rok konečně zasejí v okolí Lásenice obilí místo kukuřice, který huntuje přírodu.<br>
Táta k obědu upekl Kuře s kaší. Přijmout darované jídlo je jedna z mých výjimek a napekl to moc dobře. Byl bych kretén, kdybych dělal problémy.<br>
Opravdu se rozpršelo. Pustili jsme se do rozpohybování obrázků pomocí Pohotoshopu. Nakonec se ukázalo, že to není dobrá volba a přešli jsme na FOSS střižnu Open Shot, kterou už měl nainstalovanou.<br>
Až do večera jsme potom diskutovali o politice a o válce. Neshodli jsme se na ničem, ale docela podnětný to bylo. Žijeme oba v bublinách. Dost rozdílných.

<a href="../images/2023_november/11_3.jpg" target="_blank"><img src="../images/thumbnails/2023_november/11_3.jpg"></a>

### 12.11. Jih cyklistický

Déšť se odporoučel. Padlo rozhodnutí vyrazit před obědem na kolo. Táta nabil freebike a po snídani jsme vyrazili směr Nová Bystřice.

<a href="../images/2023_november/12_1.jpg" target="_blank"><img src="../images/thumbnails/2023_november/12_1.jpg"></a>

Podzim se vybarvil. Obloha byla doknale modrá a táta mi dával zabrat, neb freebike tahá do kopce lépe než mé nohy po nemoci netrénované. Zastavovali jsme a fotili. Já na telefon, táta na jeho bezzrcadlovku. V Bystřici jsme zastavili na náměstí a v prvorepublikové kavárně si dali Americano a Latté. Uvařit kafe tam uměli. Pán byl na svůj podnik hrdý, měl svérázný humor a zval nás ať se zastavíme opět.<br>
Protože bylo krásně, protáhli jsme si trasu přes Senotín. Táta se vyptával na Mišky práci a byl docela zaujatý jejím živobytím. Výhledy druhé poloviny výletu byly snad ještě hezčí.

<a href="../images/2023_november/12_2.jpg" target="_blank"><img src="../images/thumbnails/2023_november/12_2.jpg"></a>

Místo dokopců přišly spíš zkopce a začal jsem tátovi ujíždět.

<a href="../images/2023_november/12_3.jpg" target="_blank"><img src="../images/thumbnails/2023_november/12_3.jpg"></a>

Doma jsem se pustil do dopisování deníku. Ajša mi seděla na klíně a sluníčko mě na zahradě hřálo. Táta v mezičase usmažil sýr a dali jsme si ho s vařeným bramborem. Po jídle jsem na televizi promítal fotky ze Slovinska, Jeseníků a z přesunu Tiny Housu.<br>
V pět jsem ale chtěl vyrazit. Slunko už zapadlo a já jsem chtěl v Soběslavi chytit vlak před sedmou. Naházel jsem věci do batohu, rozloučili jsme se a já vyrazil na noční cestu.<br>
Na kopci do Vydří mi blikačka začala signalizovat že je vybitá. To mě moc nepotěšilo a jízda napoloslepo byla adrenalinová. Vydržela ale až na nádraží. Navíc jsem měl žlutou bundu s odrazkami a rozhodně jsem byl vidět. Auta mě objížděla obloukem už zdaleka.<br>
Noční obloha ale byla velkolepá. Jel jsem skoro celou cestu za velkým vozem a měl tak pocit, že jedu za Miškou. S ní je velký vůz vždy před námi. Nakonec jse si cestu zkrátil a v Kardašce nasedl na vlak. Přijel 2 minuty po mě. Ve Veslí jsem si koupil kakao z kafostroje a v rychlíku pokračoval v psaní deníku.

### 13.11. Počasí jde do hajzlu

To jsem si řekl, když jsem viděl předpověď na týden dopředu. Mělo pršet, být hnusně, pršet ještě víc a to samý dál a dál. Víkend byl asi poslední čas, kdy podzim stojí za to být venku.<br>
Den jsem ale začal jógou. To už jsem neudělal dlouho. Přemýšlel jsem jestli náhodou nepůjdu ráno běhat, ale řekl jsem si, že bazén po práci bude lepší volba.<br>
Pro snídani a mléko jsem se stavil cestou v Bezovce. Decaf z Aeropressu mi přišel vhod. Kofeinová káva v posledních dnech mi nedělala nejlíp. Klepaly se mi ruce a pobolívávala hlava. Je to divný. Co jsem kofein vyřadil, už ho asi nedokážu zařadit bez silných následků. Stejný je to s chlastem. Dvě piva mě rozbijou. Ale co. Prostě se akoholu a kofeinu budu vyhýbat. Stejně mi to skoro nic nedávalo.<br>
V průběhu dne Jarda psal, že bude mít v Balbínce koncert. Přemýšlel jsem zda jít, ale Kadé Chim už jsem viděl x-krát a skoro vždycky mi to přineslo spíš depku než nějakou radost.<br>
Po dvanácti set metrech na Olšance, kde sice bylo lidí randál, ale v mojí lajně byli obdobně rychlí lidé jsem jel do Lidlu a potom domů, udělat si miš maš na pánvi z noků, mražené zeleniny, tofu, salátu a sýru.<br>
Bylo to moc dobrý. U jídla jsem koukal na poslední díl Invincible. Přišlo mi, že drive předchozí série byl pryč. Stejný pocit jsem měl předtím i u Lokiho. Zlatá éra televize asi skončila. Řekl jsem si, že se musím vrátit ke knížkám. Ostatně Rowlingová vydala nového Strika.<br>
Před spaním jsme měli naplánovaný hovor s Miškou.<br>
Jako vždy se to natáhlo na několik hodin. A byl to docela vážný telefonát. O budoucnosti bytí v domovině či jinde.

### 14.11. Revitalizace nabíjecích boxů

Omarovi jsem slíbil, že mrknu na nabíjecí boxy v Malešicích. Úterý bývá vhodná volba na to vyjet jinam než do Karlína.<br>
Bylo třeba je rozebrat úplně, omýt elektroniky v lihu a skříň nějakým čistícím přípravkem, který jsem zabavil uklízečce.

<a href="../images/2023_november/14_1.jpg" target="_blank"><img src="../images/thumbnails/2023_november/14_1.jpg"></a>

Moc mozkové kapacity jsem na to nepotřeboval. Věděl jsem jak na to. Koneckonců jsem ty boxy postavil. Byla tam ale zima. 12 stupňů když hodně. Zabavil jsem Omraovi fukar tepla a nechal ho ohřívat mi nohy.

<a href="../images/2023_november/14_2.jpg" target="_blank"><img src="../images/thumbnails/2023_november/14_2.jpg"></a>

Cesta zpátky byla závodní. Nějaký horský cyklista se na mě lepil a odmítal mě předjet. Nesnáším cyklisty. Dýchal mi na záda od Solidarity až do Vršovic.<br>
Slíbil jsem, že Ivanovi vrátím lepidlo. Dokopalo mě to tak spravit mikrovlnku. Její dvířka byly prasklé a mezera byla čím dál větší. Po chvíli zkoumání jsem ale přišel na to, že jí dokážu scvaknout a slepit.

<a href="../images/2023_november/14_3.jpg" target="_blank"><img src="../images/thumbnails/2023_november/14_3.jpg"></a>

Dopadlo to dobře. Jde to vidět, ale drží to. Lepší než mikrovlny létající volně po bytě :)

### 15.11. Lepší workflow

Čekalo mě pokračování opravování boxů v Malešicích. Vyvezl jsem odpad, který se několik měsíců válel za košem a opět tak mírně snížil míru chaosu v bytě. Ve skříních toho ještě čekalo hodně, ale bylo to na dobrý cestě. Neměl jsem nic k snídani a tak jsem se zastavil v Penny a koupil si kaiserky a sýr. Posnídal jsem to přímo před krámem, kde na mě nějak měšťák čuměl jak z višně.<br>
V Malešicích mi Fíla nabídl překapávaný kafe. Že nabízel, neodmítl jsem. Taky jsem se cítil ne úplně probuzeně. Poslední dobou mě hodinky za kvalitu spánku moc nechválily. Poslední dobou jsem ale taky tu a tam začal pít kofein. Řekl jsem si, že opět začnu být striktnější a uvidím, jestli je tam souvislost.<br>
Chaos v Malešicích mi začínal jít na nervy. Bylo třeba vylepšit pracovní workflow. Uklidil jsem stůl v rohu, udělal z něj docela legit ESD pracoviště, zrušil křížení na kabelech a dal se do práce na dalších boxech.

<a href="../images/2023_november/15_1.jpg" target="_blank"><img src="../images/thumbnails/2023_november/15_1.jpg"></a>

Ohořelý lísteček s nápisem fire ve mně nevyvolal pocit nejlepší pocit. Vlastně jsem si ale pamatoval jak to vzniklo a až tak žhavý to nebylo. No pun intended.

<a href="../images/2023_november/15_2.jpg" target="_blank"><img src="../images/thumbnails/2023_november/15_2.jpg"></a>

Daník napsal, že večer bude hrát v Kaštanu. Dal jsem vědět Ondrovi, zda by nešel. Taky jsem doufal, že by šla Miška s námi, protože se vracela s předstihem, ale přišlo na ní nějaké churavění.<br>

<a href="../images/2023_november/15_3.jpg" target="_blank"><img src="../images/thumbnails/2023_november/15_3.jpg"></a>

Jet dva a dvacítkou skrz celou Prahu trvá. Věčnost! Kolem Ondry jsem jel, když ještě večeřeli. Vyrazil jsem za nimi a dostal tour bytu. Nejvíc se mi líbila hromada kytek. Jejich dracena je moc dobře pěstovaná.<br>
Pěšky jsme pokračovali až do Kaštanu. Břevnov je větší než jsem si myslel. Většinou jsem ho jen projížděl tramvají, dolů na kole nebo jednou s hipíkama vanem.<br>
Kavárna únik byla maličká. Přirazili jsme stůl k Danovi, Páje a Alex a stali se tak hlavními návštěvníky Koncertu/Čtení. Koncert byl trojí a čtení dvojí. Všechno se nahrávalo a všechno bylo divný. Nebudu si ty knížky číst. Asi proto, že jsem se vlastě nezasmál. Pánové psali o zlu a depresi. Dan se ale vytáhl. Blbnul víc než obvykle, hrál a zpíval.. kvalitněji je asi správný slovo. Bavilo mě to hodně. Protože nás představil během nějakého proslovu, druhý spisovatel pak přímo promlouval k divákům jako ke kamarádům Adamovi a Ondrovi. Byl to docela bizár.<br>
Ale zdaleka ne takový, jako cesta zpátky noční tramvají. Opilý pán, který v očích paní, jejíž přítel si sedl místo ní, zahlédl, že jí pán týrá a tak se do nich slovně pustil a když z tramvaje utekli, rozpoutal debatu na dalších asi 10 zastávek mezi většinou cestujících. *Lararská je* holt *zrádná*, jak někdo cestou prohlásil.

### 16.11. Sacharidy

*Chyba je nepít!*<br>
*Nemůžeš pak pivo lít,*<br>
*a ráno fit být.*

Haiku, co mi přišlo na mysl během rána. Reálně byl spíš problém v tom, že jsem nespal. Jenže i to co jsem naspal stálo za starou bačkoru. Hodinky mě informovaly o tom, že jsem naspal přesně 0 minut REM spánku. Už se to stalo vícekrát a chlast v tom měl vždycky roli. Dvě piva. Abstinencí jsem se rozbil.<br>
Na kole jsem jel netradiční cestou. Pod magistrálou, Kateřinskou, Štěpánskou, Na Příkopě a pak Na Florenci. Cesta, víc cyklistická než magistrála. A paradoxně mnohem nebezpečnější. Několikrát mě někdo ohrozil.<br>
V Lidlu jsem koupil snídani. Cormoran Strike říkal, že kocovina je nedostatek tekutin a cukru. K banánům a jablkové mřížce jsem si koupil ještě čokoládu. Sekundárním problémem kalorií v pivu jsou zdá se kalorie v čokoládě.<br>
V práci jsem se jal třídit součástky. A zabralo mi to celý den. Ale měl jsem radost. Pořádek v součástkách mírní bolehlavy.<br>
Čtvrtek, gastro, buchtičky se šodó. Další prázdný kalorie.<br>
Po práci jsem šel pěšky na Florenc. Miška totiž s bráchou jela do Amsterdamu a tohle bylo jediných asi 15 minut v týdnu, kdy jsme se mohli vidět. Její brácha je nejmíň o hlavu vyšší než já. Ale působí moc fajn. Vyprávěl jsem o koncertu a o pánovi v tramvaji a uteklo to jak voda. Počkal jsem ještě než vyjedou a zamával jí do předního okna ve vyšším patře.

<a href="../images/2023_november/16_1.jpg" target="_blank"><img src="../images/thumbnails/2023_november/16_1.jpg"></a>

Ve Florentinu jsem koupil špenát, kukuřici, tofu a noky a pěšky vyrazil na hlavák. Rozpršelo se a byla to otrava. Lístek mě stál 14 korun a většinu času ve vlaku jsme stáli. Doma jsem se dal do vaření s tím, že co je zelený je zdravý. Navíc to bylo fakt mrtě dobrý.

<a href="../images/2023_november/16_2.jpg" target="_blank"><img src="../images/thumbnails/2023_november/16_2.jpg"></a>

Miška mi ještě poslal pár zpráv z cesty, já si přečetl pár stránek knížky a zalomil. V noci přijel Kendy, asi na minutu mě vzbudil, ale pak jsem opět usnul do hlubokého spánku.

### 17.11. Místo běhu svařák v lesích

Přes 10 hodin jsem naspal. A poměry jednotlivých spánků byly správný. Déšť taky odešel a vypadalo to na dobrej den.<br>
Vyráželi jsme s Kendym společně. Prý večer taky odpadl sotva lehl do posltele. Na rozdíl ode mě ale ještě plánoval udělat spoustu věcí a tak nestíhal. Před domem jsme se rozdělili. Jeho kroky doprava vedly na Václavák, kde zvučil koncert pro budoucnost. Já mířil doleva zalít Martě kytky. Večer jsem na to úplně zapomněl.<br>
V pekárně naproti jsem si koupil makovo-švestkový koláč a řekl si, že musím Jiřímu říct, že rozhodně nejsou levnější než Antonín, protože koláč stál 45.<br>
Marťině monsteře kompletně dorostl nový list. Ondrovi jsme později při telefonování říkal, že je škoda, že většina životních situací nejde řešit tak, že je jednou za týden poliješ vodou. To mi totiž zdá se jde.

<a href="../images/2023_november/17_1.jpg" target="_blank"><img src="../images/thumbnails/2023_november/17_1.jpg"></a>

Hezkým podzimním dnem jsem pokračoval do Podolí. Telefonoval jsem si s Evou a Robinem. Řešili jsme Robinovy narozeniny, to že Máma se chová jak kdyby jí bylo pět a Táta se radši nestará o nic kromě sebe.<br>
V bazénu jsme si dal páru a kilometr. Hezky na klid. Pádesátka je jiný kafe než Olšanka. Škoda že je to z ruky. A když už jsem zmínil kafe.. Na pankráci jsem se pro něj zastavil.

<a href="../images/2023_november/17_2.jpg" target="_blank"><img src="../images/thumbnails/2023_november/17_2.jpg"></a>

Tchibo opět mělo můj oblíbený *Colombia Decaf*. Říkal jsem si, že potřebuji domu mlýnek. *Kinu* který Miška pořídila Mamce k narozeninám stál přes pět tisíc. Jestli se někdy rozejdeme, bude to kvůli penězům, jak Miška řekla. *Doufám že se to nestane!*
Za pět čtyři mi měl jet vlak. Jarda se Sárou dali vědět, že pro nás nemají nic k jídlu, tedy měli bychom něco dovézt. V pět minut po půl čtvrté jsem doběhl do Lidlu a pořídil rajčata, sýr a kaiserky na večeři a banány s tvarohovými šátečky na snídani.<br>
Vlak jsem stihl. Vlastně s přehledem. Vybral jsem kupé v dětském vagonu, čistě jen protože byl nejblíž. Neměl jsem místenku, protože jsem si koupil PID jízdenku, 110 korun proti 131 s IN kartou? Dráhy jsou opravdu na hlavu.<br>
Ondra se přidal na hlaváku a s ním i rodina s dětmi. Dětí bylo hromada. Nejmladší skoro mimino a nejstarší asi osmiletý šotouš, který poznal každý vlak, který jsme minuli. Já že jsem šotouš. Mě zajímá, jestli vlak jede na čas, jestli si do něj sednu a jestli mě dráhy moc neobírají. Což dělají vždycky.<br>
Přestup v hoře, lokálkou do Černín a tmou na pozemek. Kora je houby hlídač, došli jsme v podstatě až dovnitř bez zaštěkání. Pak teda dostala psamok, ale to už by zloděj nesl ceniny dávno v ruksaku.<br>
Večer jsme popíjeli čaj a svařák, hráli stupidní karetní hru, povídali si a k večeři jsme grilovali na kameni a ze všech zelenin co jsme měli jsme udělali salát. Byla to hostina.

### 18.11. Kora vzala čáru

Probudil jsem se v 8. Ještě další hodinu ale trvalo, než vstal někdo další. Pomalu jsme se pustili do snídaně. Sára smažila slaninu, já jsem si dal na svojí kaiserku žervé a rozdělil jsem se o svůj tvarohový šáteček. Došla nám voda. Respektive, měli jsme jeden barel, který sára označila za zatuchlý. Jak dvě děti na základce se hádali, kdo půjde k sousedům pro vodu, ale když se nakonec vydali oba s tím, že Sára to Jardu naučí, nikdo vedle nebyl.<br>
Plán zněl dojít pěšky do Kutné Hory se zastávkou v přátelském pivovaru Malešov. Vedla Sára vedla. Šli jsme kolem pověstné jabloně, kde už jablka nebyla. Skrz domy, kde rostla další jabloň stejného druhu, která jablka měla. Skrz vesnici s hasičským autem. Kolem březové aleje. Vyhýbali jsme se plotu, který tam nebyl. Točili v kruzích. Došli ke kolejím, ale byly na špatné straně. Dovedly nás do Bahna. K mlýnu co byl na prodej. A další bloudění lesem nás dovedlo na červenou.

<a href="../images/2023_november/18_1.jpg" target="_blank"><img src="../images/thumbnails/2023_november/18_1.jpg"></a>

Až na červené mi došlo, kde to jsme. Rozhodně jsme nebyli ve třetině cesty jak jsem si myslel.<br>
Kora zahlédla srnku a vypadalo to, že zmizí spolu s ní. Sára jí ale ukočírovala a Kora se vrátila.<br>
Dál jsme pokračovali lesem kolem hezkého potoka až Na sion. Zříceninu hradu Jana Roháče z Dubé. Na kameni jsem se znažil rozehřát si zmrzlé prsty na nohou. Bez úspěchu.<br>
Asi půl kilometru za zříceninou se objevila další srnka. Tentokrát Kora zmizela jak pára nad hrncem. GPSka byla vybitá, pověsili jsme na ní alespoň airtag, byť v lese je taková fíčura trochu k prdu.<br>
Pustili jsme se do hledání. Rozešli jsme se do různých směrů. Po chvíli jsem potkal pána s koněm. Prí jí viděl i se srnkou. Poslal mě ke stavení o kus dál. Šel jsem kolem krav, k bažantici, k výběhu ovcí, přeskákal po kamenech potok, přešel řeku Vrchlice a došel do Malešova. Kora nikde. Šel jsem tedy zpátky přes pole, potkal další srnky a okruhem se vrátil ke stavení když zavolal Jarda. Prý půjdeme na vlak, dojedeme pro auto, doveze věci k Sáře, která zůstala v bodě nula a budou hledat dál. Dohodli jsme se, že se sejdeme v Malešově. Já jsem ještě došel na fotbal, kde jsem dal číslo místnímu policajtovi, kdyby Koru našli. Taky volal David, jestli nemá přijít pomoci hledat. Pajdající David..<br>
V Malšeově jsme měli hodinu, před odjezdem vlaku a tak jsme šli na to plánované pivo. Někde v polovině jedenáctky pro mě a dvanáctky pro Ondru Sára zavolala, že Koru díky airtagu našel nějaký mladý pár a naložil jí do auta.<br>
U Sionu Sáru nabrali a hodili jí za námi do pivovaru. Jarda se dostavil nedlouho po ní a tak jsme ještě poseděli, popili a pojedli.

<a href="../images/2023_november/18_2.jpg" target="_blank"><img src="../images/thumbnails/2023_november/18_2.jpg"></a>

S Ondrou jsem pak vrazil na vlak. Už byla tma a z desítek tisíc kroků prochozených po Malešovském okolí nám bylo do spaní.<br>
Na hlaváku mi frnkl vlak do Vršek a tak jsem se zastavil v Bille. Billa je drahá jak prase. Mám radost, že máme Lidl kousek od nás.

### 19.11. Třídenní víkend?

Další slunečný den. Další den bez Mišky. Nevím jak dám pět týdnů. Asi nějakou rutinou, prací a zábavou. Takové kombo jsem zvolil i pro třetí den víkendu. Ondra to nemá úplně blbý. Možná že zkusím zmáčknout full-time do 4 dní.<br>
K snídani jsem si dal zbytek rýže a čaj z Gotu Koly. Pěšky jsem se s podcastem v uších vydal do Podolí plavat. Kilometr, ponoření do 11° vody, pára, další ledová voda a teplá sprcha. Rozhodl jsem se, že je třeba se trochu otužit. Je mi věčně zima (možná mi něco chybí) a když jsem se otužoval, byl jsem zdravější. A to chceš.<br>
V Albertu na Pankráci jsem nakoupil hlívu, špenát, noky, housky a mrkve.``
Když jsem došel domů, byl byt zalitý večerním sluncem. Přesně tím večerním sluncem, na které jsem zvyklý mezi sedmou a osmou. Jenže nebyly ani 4. *Slunovrate přijď už prosím!*

<a href="../images/2023_november/19_1.jpg" target="_blank"><img src="../images/thumbnails/2023_november/19_1.jpg"></a>

Vyčistil jsem a olejem znovu naimpregnoval boty, uvařil jídlo, zkoul díl Ricka a Mortyho a rozhodl se, že uklidím ve skříni. Moc jsem tomu nedal. Ale aspoň jsem se zbavil nějakých krabic a bordelu. Krůček po krůčku.. zimních večerů ještě bude dost.<br>
Krátce jsme si telefonovali s Míšou. V Amsterdamu pršelo. Moc mi toho o jejím výletu neprozradila. Navnadila mě ale na vyprávění tím, že by tam bydlet nechtěla. Díky hovoru mi bylo oboje, trochu méně smutno a chtěl jsem jí vidět ještě víc.<br>

### 20.11. Navrátilec z Nizozemí

Ve čtvrtek jsem šel za Miškou na Florenc. Drak tak zůstal v Karlíně a já jsem musel do práce pěšky. Na schodech na Rybalkovu jsem potkal Ondru Klimeše. Neviděli jsme se roky. Chvátal. Domluvili jsme se, že si napíšeme co hezkého se nám stalo za dobu co jsme se neviděli.<br>
Na Jířáku jsem se zastavil v Antonínovi. Možná bylo lepší, když jsem nevěděl, že je přesně na mé pěší cestě do práce. Makový závin stojí 44 a to není málo. Ale maku je v něm požehnaně a chutná výborně.<br>

<a href="../images/2023_november/20_1.jpg" target="_blank"><img src="../images/thumbnails/2023_november/20_1.jpg"></a>

Vláďa řešil emc na fbmc. Já jsem třídil součástky, poslouchal co dělá a občas mu něco přepájel. Nakonec nad tím trochu zlomil hůl, protože nezjistil odkud 50 Mhz zákmit leze. Děl se když nábojová pumpa tlačila proud do gaty koncového tranzistoru. O tom nebylo pochyb. Ale napětí na drainový proud nemělo efekt. Asi to plulo nějak celý i se zemí. Porovnával to se starou ebmc i s novou. Které dokázal sestřelit driver. Mě potěšilo, že jsem driver dokázal úspěšně vyměnit.<br>
Po práci jsem šel plavat. Doma jsem vyplnil lejstra na příspěvek na bydlení. Pořád s tím mám trochu morální problém. Nemám se tak zle abych ho potřeboval. Ale je to blbě nastavený a systém se nezmění, když lidi nebudou dělat nic.<br>
Při nahrávání mi ale málem praskla žilka. Bartoš se svou digitální agenturou rozbil portál občana. Jednu z mála věcí, které na eGovernmentu fungovaly. Nakonec se to nějak podalo, ale když něco funguje...<br>
Míša se vrátila z Nizozemí. Nasedl jsem na draka a strašným kopcem vzhůru se vydal k ní na zámek. Dorazil jsem když večeřela. Caprese vypadalo fakt dobře. Já jsem ale měl břich plný z domova.

### 21.11. Další koncert s Mámou

Se vstáváním jsme si dali na čas. Měl jsem nějak moc energie a tak jsem Mišce udělal párkrát radost.<br>
Cesta od ní do Malešic byla dlouhá. Jel jse m z kopce dolů, dál Šeříkovou a Národní. V Lidlu Na příkopě jsem koupil snídani a kafe. Bluharem projel nahoru. Pak mě čekala Olšanská, Basileják a do Malešic jsem tak přijel zezadu.<br>
Neměl jsem klíče a i když mě Omar pustil dovnitř. Vrata do skladu byla stejně zavřená. Musel mi otevřít Štépa. Spočítal jsem, že na displeje chybí plasty, snýtoval jsem si držáky, zabalil box, olepil další co stačilo omést, otestoval ho, zabalil a v malešicích skončil.<br>
K obědu jsem si dal v TTC zapečené brambory. S hráškem a se sýrem. Byly fajn. Cestou do Karlína jsem potkal DJe. Předjel jsem ho a do Karlína dorazil 10 minut před ním.<br>
Hodinky mi na ohradě zadetekovaly incident. Nevím jak k tomu přišly. Prostě jsem přejel přes koleje. Zbytečné smsky mámě a tátovy. Možná to znova vypnu. Tak jako mě to vyplo podcast, což mě naštvalo. Navíc mi celou cestu koňěvkou (vlastně hartigovou) bzučela kapsa.<br>
V Karlíně byl Ivan. Sotva jsem dal tisknout díly na displeje, přišla Máma. Udělal jsem nám kafe, ona přinesla croissaty a zapovídala se s Ivanem a DJem o architektuře kostelů. Ivan totiž dělal zábradlí do Víta a byl na to patřičně hrdý.

<a href="../images/2023_november/21_1.jpg" target="_blank"><img src="../images/thumbnails/2023_november/21_1.jpg"></a>

Metrem jsme sjeli na Karlák a kolem futuristické lékárny, kde máma zarazila sekuriťáka přednáškou o tamějším technickém vybavení, došli do psychiatrické léčebny. Do koncertu zbývalo půl hodiny. Důchodci už se ale slézali ze všech stran, takže jsme šli zabrat místo na sezení. Průměrný věk obecnstva byl tak 70. Vlastně pod 30 jsem tam byl asi jen já a houslistka, která se na mě usmála vždycky, když šla hrát. Byla nějaká příliš dobrá. Narodila se v roce 99, studovala všude možně po evropě, z konzervy měla doktorát a na housle hrála polyfonicky Bacha. Jak? Nechápal jsem. Škoda, že jsem jí neslyšel hrát něco současnějšího. Hudba z roku 1620 s doprovodem na čembalo a varhany byla skvěle zahraná, ale rychle se oposlouchala.<br>
Po koncertě se mrtě ochladilo. Rozhodl jsem se, že půjdeme Neustadtu. Kousek po Štěpánský a pak Řeznickou. Přijde mi vtipný, že kadeřničtí učni sídlí na Řeznické. Cítím tam inspiraci pro Sweenyho Todda.<br>
Dali jsme si dvě Chai Latté a já máme na laptopu ukazoval fotky z Barcelony. Objevili jsme, že přidali další piano.

<a href="../images/2023_november/21_2.jpg" target="_blank"><img src="../images/thumbnails/2023_november/21_2.jpg"></a>

Devítkou jsme pak sjeli na hlavák a odtud každý svým vlakem dom. Objevil jsem, že na EC lítačka neplatí. Vypnul jsem ve svém kupé světlo a revizor mě tak v obešel bez povšimnutí.

### 22.11. Největší porada vůbec

Ráno se mi nic nechtělo. Přišla na mě úplná paralýza. Hodinky mi daly 75 spacích bodů. Miška mi poslala fotku ranní Bratislavy. Vypadal nějak moc moderní.<br>
Ledová sprcha mě trochu probrala. Plánoval jsem nabrat trochu Déčka cestou pěšky. Naneštěstí bylo zataženo.<br>
Po obědě v jídelně jsme se připravili na snad nejvetší poradu, jakou jsme kdy měli. Přišli totiž všichni z výroby. Do úplného osazení chyběla jen Štěpánka s Monikou. Ale monča vlastně přítomná byla. Mluvila s námi z Omarova laptopu.<br>
Až tak moc jsme toho nevyradili. Řešili jsme jak to bude probíhat, jestli se pojede do Lahti. Taky jsme objevili, že kolo s terminálem úspěšně provádí platby. Peníze se z účtů strhávají, ale účetnímu nikdy nepřišel ani halíř. To by nebylo dobrý. Na vině bylo zřejmě nets.<br>
Po práci jsem jel na Drakovi do bazénu. Měli plno, ale po asi čtvrthodině čekání jsem se dostal na řadu a v bazénu to tak hrozný nebylo. Prostě jen první tři lajny zabrala děcka.<br>
Zapoměl jsem si ale plavání z poloviny nahrát a cestu zpátky taky. 500 metrů vodou a 3 kilometry na kole ve statistikách prolítly komínem.<br>
Večer jsem ještě šel nakoupit, protože už nebylo z čeho uvařit večeři. Už nevím proč, vybral jsem Penny. Miška mě inspirovala s Caprses. Nakoupil jsem mozzarelu a bio rajčata. Pak taky placku do vegeburgeru a zlevněný tvaroh.<br>
Cestou jsem potkal Jinan dvoulaločný. Otrhal jsem z něj dvě kapsy plné listů a dal je doma sušit. Po dvou dnech je ale potáhla nějaká černota tak jsem je vyhodil. Asi budu muset ginkgo koupit v oxalisu.

### 23.11. Mám štěstí

> Dobré ráno ze země bryndzy do země syrečků.

Takováhle komická zpráva mi ráno přišla. Za okny byla odporná zima, ale Mišky zprávy mě hřály u srdíčka. I později na cestě. I pak i v Malešicích. Tam jí ale pomáhal dvou kilovatový fukar horka. Prý když se jí po mě stýská, poslouchá moje playlisty. Píseň dne prý byla [Always Alright](
https://open.spotify.com/track/4ZMhxdNqZOEvGkGZ5zrWm4) od Alabama Shakes.<br>
Logistika prý nepřála tomu, abychom se večr viděli, ale mě to tak nepřišlo. Po práci jsme si telefonovali a dohodli se, že večer přijedu městskou za ní a druhý den půjdeme koupit květiny a na promoci spolu.<br>
Doma jsem snědl zbytek jídla, vytáhl ze skříně oblek, kterého jsem se nedotkl od svatby a na roztrženém pytli z čistírny udělal uzlík, takže ještě jednu cestu zvládnul.<br>
V Tramvaji jsem zavěsil oblek na tyč u stropu a posadil se na samotku u okna. Další zastávka přinesla dva opi
lé pány. Napřed vtipkovali, že by jim můj oblek seknul, ale že mají moc velký břicha. Jeden měl starost o toho druhého, který na tom asi byl ekonomicky hodně špatně a řešil to pivem. Pivem po ránu a pivem po práci. Další pivo měl v kapse a přesvědčoval starostlivého pána, že je v pohodě. Ten mu vysvětloval, že není. Že je třeba aspoň snídaně. Nebo aspoň teplý čaj po ránu, když nic jinýho.<br>
Nebylo lehký poslouchat. Člověk si uvědomí, jak velký rozdíly jsou doslova na jeho prahu. Napsal jsem Míše, že máme štěstí a tentokrát nedodal, že jsme onoho štěstí strůjci. Tentokrát jsem cítil, že prostě jen máme štěstí.<br>
U Mišky jsem dostal jehlu a nit a dal se do zašívání bundy. Zjistil jsem, že jí mám už třeba 6 let. Byla to dobrá investice. A nechci aby šla do háje. Asi nejsem dobrý šič, ale před mou úpravou se rukávy trhaly a po ní ne. Myslím, že to byl úspěch.

### 24.11. Den naopak plný událostí

Nemuseli jsme vstávat přehnaně brzy. Možná proto jsme o pár hodin nestíhali a z metra na Můstku běželi až do Karolína. Tomu ale předcházela klidná snídaně. Chléb od Antonína s fazolovou pomazánkou a rajčetem a jako sladkou tečkou mnoha chuťovým frgálem. Den to měl být nabitý. Dopoledne nás čekala Ivy doktorská promoce, pak společný oběd. Na odpoledne jsem si přehodil práci v Karlíně a večer nás čekala cesta na Břevnov, kde jsme plánovali promítání u Ondry s Rébou.<br>
V 9:30 jsme vyrazili dolů. Cestou jsme měli v plánu zastavit se květinářství a pořídit Ivě kytku. Míša si udělala výzkum. Iva má ráda lilie, ale Ondra nemá rád jak voní. V květinářství u Kryštofa naštěstí prodávali lilie bez odéru.<br>
Vybrat a svázat kytici docela trvá. A tak vzniklo to chvátání.<br>
Naštěstí nemáme orientační smysl mojí mámy, a tak jsme to stihli ještě s pětiminutovou rezervou.<br>
Ondra nám držel místo. Byl tam se svými rodiči a Pepou. Musím se zeptat, co Pepa dělá. Vždycky působí vesele, mluví o svém malém synovi Adamovi, o vlacích, o dění ve světě a působí jako distingovanější Robert.<br>
Promoce samotná neprobíhala o moc jinak než naše inženýrská. Proslov byl poměrně dlouhý ale docela mě bavil. Proslov vybraného studenta už ne tolik. V podstatě říkal, že doktoři jsou lepší než ostatní lidi a že za všechno čeho dosáhli můžou sami a na jejich okolí. Mě i Ondrovi se líbilo, že na varhany hrál skutečný člověk a ne automat, ale mrzelo mě, že učenci si neodpustili velké množství latiny.<br>
Ivu akce docela zmohla. Prý ale byla přes týden velmi unavená, a tak jsem cenil s jakou grácií celý den zvládala.<br>
Na to jak bylo ráno krásně, se během času určeného k fotografování rozpršelo. Po pár fotkách rodiny a kamarádů jsme se metrem přesunuli na Masaryčku do Burgrárny.

<a href="../images/2023_november/24_1.jpg" target="_blank"><img src="../images/thumbnails/2023_november/24_1.jpg"></a>

Cestou jsme objevili, že Ondrův taťka, vystudoval pole stejně jako já a Miška. A že našich profesorů, byli jeho spolužáci.<br>
Palanda byla extrémně masožravá restaurace. Miška ale dokázala domluvit, že nám do vymění v salátu maso za Portobello. Ondra nám vyprávěl o jeho firmě s Markem. O nákupu nového auta a o výletech které plánují s Ivou.<br>
Mě ale čekala práce. Když odbila druhá hodina, rozloučil jsem se s ostatními, před restaurací si půjčil rekolo a v obleku na něm dojel do Karlína. Kdybych chtěl pracovat plných osm hodin, končil bych až po desáté. Měl jsem ale nějaké přesčasy, takže sedmá byl můj deadline. Čas jsem věnoval psaní manuálů. Napsat stručný ale pochopitelný manuál to není na pár minut. Kdybych měl víc modelů bylo by to ještě lepší, ale měl jsem dobré fotky a s výsledkem jsem byl spokojený.<br>
Doma už bych se ale otočit nestihl. Vzal jsem z lednice eko-bio-víno bicicleta. Pěšky vyrazil na florenc. Koupil si v Albertu housku jablko a sýr. A metrem a tramvají vyrazil k Ondrovi. Mišku jsem nabral na Malovance.

<a href="../images/2023_november/24_2.jpg" target="_blank"><img src="../images/thumbnails/2023_november/24_2.jpg"></a>

Ondra pro nás seběhnul dolů. Dostali jsme, pro mě už druhou, prohlídku bytu. Tentokrát ale byla detailnější. Hodně mě pobavilo, epoxidem zalité PVC v terazzu. Je to tak strašný, až je to vtipný.<br>
Při výběru filmu vyhrál Matt Damon. První Jason Bourne. Ondrův projektor mění barvy točícím se diskem. Okamžitě jsem si toho všiml. Miška taky. Ondra s Rebekou to viděli jen občas na titulcích. Shodli jsme se, že záclony budou na promítání v budoucnu potřeba. Už jsem to neviděl roky a musím říct, ze je to klasika oprávněně.Bylo to moc fajn promítání.<br>
Po filmu jsme ještě poslouchali hudbu a povídali si. Za okny se rozesněžilo. Možná proto jsme vyrazili až ve dvě ráno. Šli jsme pěšky. Nebylo to daleko, cesta to byla hezká, a Miška sdílí můj názor na to, že taxíky jsou zbytečně drahý.

<a href="../images/2023_november/24_3.jpg" target="_blank"><img src="../images/thumbnails/2023_november/24_3.jpg"></a>

### 25.11. Čas je věc relativní

Když jdeš spát někdy po třetí ráno nevstaneš nejdřív. Anebo když vstaneš tak ses nevyspíš dobře. My jsme zvolili první variantu. Po chvíli blbnutí bylo 11:30. Terka měla naplánováný generální úklid celého bytu Miška se rozhodla že jí s tím pomůže. Na mě tak zbylo uvařit něco k obědu. V zásobách jsme měli jen frgál z Antonína a ten padl na snídani.<br>
Vyrazil jsem proto pěšky na Anděl. Do uší mi hrála veselá hudba a já ve svých barefoot cestou z kopce dolů poskakoval po špičkách z kamenu na kámen. Pobavil jsem tím nějaké dítě, které začalo poskakovat se mnou, z čehož jeho máma tak nadšená nebyla.<br>
Rozhodl jsem se že k obědu budou noky se špenátem, podobné těm jaké jsem dělal doma asi týden zpátky. Když už jsem ale šel do obchodu chtěl jsem koupit i něco na večer. Rozhodli jsme se že zreplikujeme recept z francouzské snídárny V Lublani. Vajíčka zapečená s bazalkou a k tomu čerstvý chléb s tvarohem a na něm sušená rajčata. Jenže sušená rajčata se ukázala jako oříšek. I přes ně několik dotazů na zaměstnance Albertu, jsem po dlouhém hledání našel pouze rajčata naložená v oleji. Vlastně to ale ničemu nevadilo.<br>
Zpátky jsem šel jinou cestu. Po dlouhých schodech jsem se vyškrábal na vrcholek parku Sacré-Coeur. Provizorní oprava prolomených prken na mostě do OC mě vskutku rozesmála.

<a href="../images/2023_november/25_1.jpg" target="_blank"><img src="../images/thumbnails/2023_november/25_1.jpg"></a>

Na Švédské jsem pobavil další dítě. Bylo proti mě přes ulici a já jsem na něj vyplázl jazyk. Vzalo to jako hru a jazyk vyplázlo taky. Jho mamku to opět nepobavilo. Mamky na Hřebence jsou asi nudný.<br>
Pustil jsem se do vaření A když Miška douklidila koupelnu a záchod přidala se ke mně. Vařila horkou čokoládu podle receptu z *Pick Up Limes*. Můj recept jsme rozšířili o veganskou smetanu. Bylo to ještě lepší.

<a href="../images/2023_november/25_2.jpg" target="_blank"><img src="../images/thumbnails/2023_november/25_2.jpg"></a>

Jídlo salát a hutná čokoláda nás ale nějak zmohly. Šli jsme si lehnout a po chvíli regulérně usnuli. No a tak jsme zabili půl dne. Měli jsme v plánu odpoledne se přesunout ke mně, protože další den jsme jeli Aurou do Hory. Na Ukrajinské jsme parkovali určitě po osmé. Možná dokonce po deváté. Večeři jsme dodělali někdy v půl jedenácté. Bazalku jsme sice zapomněli na Smíchově, ale nahradili jsme jí polníčkem, rukolou a mangoldem. Byl to úspěch!

<a href="../images/2023_november/25_3.jpg" target="_blank"><img src="../images/thumbnails/2023_november/25_3.jpg"></a>

Po jídle jsme dopili naředěnou čokoládu, heřmánkový čaj a odpadli do postele.

### 26.11. Pasti na Mišku

V noci jsem se párkrát vzbudil. Hlavně kvůli zvukům, který vydávala postel. Když jsem v ní sám, nepřijde mi, že by to dělala. Vlastně mě překvapilo, že jsem se ráno probudil plný energie. Miška nikoliv. Probouzet se jí vůbec nechtělo a vstávat z postele už vůbec ne. Pustil jsem nám ke vstávání Also Sprach Zarathustra od Deodata. Funková verze téhle klasiky jí vlila do žil maličko energie.<br>
K snídani jsem připravil vločky s teplým mlékem, čaj ze Šípků natrhaných na proslulém rande, kde holka z Tinderu, jejíž jméno si nepamatuji spadla nohou do potoka. Přišlo jí to zvláštní. Čaj to ale byl legit.<br>
Na Auru venku nasněžilo. Když jsme se k ní dostali, ometl jsem jí nahrubo smetákem a Miška doladila detaily. Vyrazili jsme na Jižní spojku a já jsem napsal mámě, že za hodinu jsme u ní.

<a href="../images/2023_november/26_1.jpg" target="_blank"><img src="../images/thumbnails/2023_november/26_1.jpg"></a>

Dálnice asi byla trochu namrzlá. Miška ale jela krásně opatrně. Bavili jsme se o dovolených v dalším roce. Do Dánska s koly? Do Švýcarska s její rodinou? Fatra? Možností je spousta. Hrál nám k tomu lehký jazz a moc jsme toho nevyřešili. Ale diskuse započala.<br>
Vlastně jsme jeli od Poděbrad. Cestou, kterou znám. Na kolo je nudná. Autem poměrně rychlá. Na Dělnické jsme Petra s Mámou nabírali na čas.<br>
Máma Robinovi pořídila další nesmysly a ještě další dort, protože prý promeškala sfoukávání svíček. Přišlo mi to obojí jako kokotina, ale nechtěl jsem s v tom rýpat.<br>
Přejeli jsme přes Kaňk a v Šipší se jali hledat místo k zaparkování. Auta stála všude. Na konci Opletalovi bylo parkoviště a na něm byla dvě volná místa. Otočili jsme se na kruháči, nechali Auru tam a vyrazili pěšky k Evě.<br>
Robin nám zabzučel a celá naše expedice se vydala do výtahu. Asi nás ale bylo moc, protože se odmítal rozjet. Nechali jsme jet Petra s Mámou a vyšli těch 6 pater po svých. Přestavení proběhlo v pohodě, Robin měl trochu zpruzenou náladu a taky se trochu předváděl. Ale ukázal nám svůj nový lego vlak. Byl fakt parádní. Petr mu už vytiskl nějaké dodatečné koleje. Lucky si oblíbil Mišku a ta zas jeho. Eva nám udělala čaje a přesunuli jsme se do obýváku. Tam jsme si před obědem chvíli povídali, ale pak jsme se pustili do dýňového rizota. Bylo moc dobré.<br>
Po obědě přišel dort, Robin ho sfoukl a taky mi přišlo že na něj trochu nakašlal. Vypadalo to, že má zánět spojivek. Něco co nechceš chytnout. Snad betaglukany fungují. Každý jsme měli kus bílého a kus hnědého dortu a Robin dostal další kupu dárků. Ne že by si jich bůhví jak vážil.<br>
Petr nám ukázal jejich novou stolní hru. Crokinole. Byl to takový prstový Curling a Kubb v jednom. Napřed jsme hráli jen my dva, ale pak jsme utvořili týmy Míša a Já vs Petr s Robinem. Robinovi to hodně šlo. Měl takový nonšalatní úder, ale trefoval se s extrémní přesností.

<a href="../images/2023_november/26_2.jpg" target="_blank"><img src="../images/thumbnails/2023_november/26_2.jpg"></a>

Když jsme dohráli do sta (já s Miškou jsme dostali strašně na frak), venku vysvitlo slunko. Oblékli jsme se všichni a vyrazili na výlet do města na svařák. Vedl jsem Luckyho, Míša se koulovala s Robinem a s Petrem. Pak se bavila s Mámou a velkým Petrem a být skvělou přítelkyní jí ohromě šlo. Já jsem si povídal spíš s Evou.<br>
V centru jsme si dali svařák, chai latté, horké jablíčko a café latté. S Robinem jsme se  zastavili u obří koule. Petr si dal ještě jeden svařák pod Barborou, kde na nás vykouklo sluníčko a přes centrum jsme se vydali zpátky.<br>
Zmrzly mi prsty u nohou. Bylo na čase pořídit si zimní boty.<br>
Zpátky doma jsme ještě hráli Crokinole. Tentokrát jsem byl v týmu s Evou a Miška se přidala k Petrovi. Prohráli jsme asi 100:5. Ale byla to zábava a některé údery se mi opravdu povedly.<br>
Aby ale Petr stihl vlak, sbalili jsme se a v pět vyráželi k autu. Tam na nás ale čekala výzva. Stáli jsme na invalidech. Předtím si toho ale nikdo nevšiml, protože vodorovné značení bylo zasněžené. Mišky první pokuta. Hned na místě nám tam nějaký pán řekl, že za to není jen pokuta, ale tři body. Lístek byl navíc přimrznutý k oknu a nešel sundat. Inu, to docela zkazilo náladu z jinak zatím hezky probíhajícího dne. Nemělo ale smysl nějak tam spílat. Museli jsme Petra odvézt aby to stihl.<br>
Měl to těsný, ale zvládl to. Mámu, která nám vrazila dort do ruky, jsme hodili na Dělnickou.<br>
Cestou zpátky jsem googlil, jak akutní taková pokuta je. Prý na místě může člověk dostat až 10000 a ve správním 5000 až 1000. Body k tomu dávají 2 ne 3. I tak to ale byla petelice.<br>
Byli jsme z toho nešťastní všichni. Miška mě hodila domů. Dojela v pořádku na Strahov a ještě prý stihla prát a skládat prádlo. Já jsem si jen napsal nějaké poznámky do deníku, zkoukl díl *Invincible* a šel spát.<br>

### 27.11. Naštěstí za kilo

Miška ráno jela opět do Hory. Hrozilo, že odpo jí pošlou do Reichu a na měšťáky už se nedostane vůbec. Takže v po sedmé ráno už jela po dálnici. Čekal jsem v napětí kolik jí naúčtují. Byli jsme dohodnutí, že si náklady na pokutu rozdělíme.<br>
V půl deváté mi napsala:

> 100 Kč!

Měl jsem z toho radost. Sebralo jí to čas a 2 body. Ale nechceš přijít o desítku kvůli takový pakárně. Zákon prý říká, že musí být viditelné jak vodorovné tak svislé značení.<br>

Nahodil jsem žlutou pláštěnku a vyrazil deštěm do Malešic. Má denní náplň byla relativně nudná. Další boxy. Řekl jsem si, že když už tím zabíjím čas, udělám to všechno a pořádně.<br>
K obědu jsem měl špagety v TTC. <br>
Po práci jsem si vytiskl měřítko nohy z webu belenka. Napoprvé se mi i se sto procentním měřitkem nevešla kreditka do kontrolního rámečku. Vzpomněl jsem si ale, že tiskárny zřídka kdy tisknou od kraje do kraje. Druhý pokus vyšel. Naměřil jsem něco mezi 38 a 39. To mi přišlo trochu absurdní. Vybral jsem 40.

<a href="../images/2023_november/27_1.jpg" target="_blank"><img src="../images/thumbnails/2023_november/27_1.jpg"></a>

Sleva z 3590 Kč na 2154 Kč mi přišla dobrá. Jinak by to byla střela za boty. Teda podle toho jak dlouho vydrží. Ale já botám dávám čoud.

### 28.11. Vzkaz Sobě

Poslední dobou si jsem si v hlavě nesl takovou zajímavou myšlenku. Řekl jsem si, že si napíšu vzkaz svému budoucímu já. Člověk by mohl říct, že celej tenhle deník je vzkaz mýmu budoucímu já. Ale není to úplně tak. Smysl zápisu každého dne je to, že se k nim můžu vracet. Zamýšlený tok informací je tedy z budoucna do minula. Vzkaz budoucímu já má směr opačný.

> Drahý Adame,
>
> V druhé polovině roku 2023 jsi byl šťastný. Byl jsi šťastný z mnoha důvodů. Viděl jsi hezká místa a dělal fajn věci. S Míšou Kantovou. Teprve jsi poznával jak skvělá je to holka. Ale už tehdá ti bylo jasný, že je to holka se kterou chceš strávit život. Dost toho byl oxytocin, to se nedá vyvracet, ale neviděl jsi to jen ty. Z Míši byli nadšení všichni kolem tebe.<br>
> Nevím v jakých situacích se budeš nacházet v budoucnu a jestli přijde moment, kdy si řekneš, že Míša vlastně tak skvělá není. Jestli třeba nepřijde jiná, která ti bude připadat lepší. Chci abys sis vzpomněl že Adamovi roku 2023 předcházel Adam, který několik let hledal holku tak bezvadnou jako je ona. Mnohdy ne úplně aktivně. Ale žádná nebyla jako ona. Žádná nebyla tak hodná, tak milá, tak moudrá a tak sexy. A žádná tě nechtěla jako ona.<br>
> Vzpomeň si na rozhovor s Eliškou Remešovou. Vztahová nula se skoro zákonitě stane. Možná i momenty v červených číslech. Ale z mojí perspektivy stojí za tenhle vztah bojovat co to dá.
>
> Tak to neposer a měj se hezky.

Vyjma rozjímání nad budoucností se den odehrával asi takhle:<br>
Ráno jsem vyrazil v pláštěnce. Doladil jsem poslední boxy. Jeden jsem dokonce lakoval a nedopadlo to vůbec špatně. Zabalil co šlo. Vrátil nářadí a všechno vyfotil a sepsal na Slack. K obědu jsem v TTC měl moc dobré fusilli s hlívou, sušenými rajčaty a parmazánem. Někdy to zreplikuju.<br>
Při zavírání brány jsem ale zjistil že zámek zamrzl. Asi 3 min. mi trvalo než jsem s ním pohnul. S Omarem jsem se telefonicky dohodnul že jim ho zamykat nebudu.<br>
Jízda na silničce skrz první sněhovou dopravní kalamitu roku byla neskutečná. I přes troje ponožky mi byla zima na nohy. Sníh mi zhoršoval viditelnost a zebaly mě  prsty na rukou.<br>
Když jsem konečně dojel domů, šel jsem okamžitě do teplé sprchy. Vyplácal jsem téměř celý bojler.<br>
Navečer jsem neměl konkrétní plán. Jarda ale napsal do Balkánu, zda nepůjdeme na pivo a tak jsem vyměnil barefooty za zimní kožené boty a vyrazil mu vstříc.<br>
Prej jsme pěšky přes Nusle až na náplavku. Potkali polonahého běžce, povídali si o návštěvách rodin a pokračování stavby Tiny Housu.<br>
Koru sníh baví. Hrál si s ním celou cestu a na Náplavce se klouzala sem a tam.<br>
Ondro jsme potkali před kavárnou bike. Měli zavřeno. Jardu napadlo že na druhé straně mostu bude nějaká dobrá hospoda. Když jsme ale přišli řeku, uvědomil si, že je to u jiného mostu a tak jsme pokračovali ke Kampě. U dalšího mostu si uvědomil, Že vlastně jdeme opačně. Už asi patnáct minut.<br>
A tak jsme Jardu zbavili vedení a došli do dobrý trafiky. Jarda se s Ondrou hodně bavil o AI. Řešili jak by mohl pomoci s nadcházejícím NIPSem. Měli totiž prý školení, na kterém paní říkala že ale můžeš používat hned a tvůj nástroj bude fungovat už zítra.<br>
Po chvíli se k nám přidal tomáška. Měl na Náplavce rande s holkou z tindru Isabelou. Prý to bylo 3. rande, ale dobu ho nepozvala že prý nemám uklizeno. Ani Ondra, ani Jarda tomu nedával velkou šanci. Šanci ne šanci, mrzí mě že už s Míšou nejsou.<br>
Seděli jsme do zavíračky. Ondra pak vyrazím na jedno kolo domů a my jsme se vydali na dvaadvacítku, Na národní se rozloučili s Tomášem a popřáli mu hodně štěstí na cestě do Ameriky a někdy po půlnoci ve vršovicích došli pěšky domů.

### 29.11. Svařák a budoucnost

-5 stupňů a námraza všude. Volba byla jasná. Karmínový drak dnes zůstává doma.<br>
Kombinace vlak a chůze Mně dostaly do karlina v 8:30.<br>
Ve vývoji jsme se sešli všichni. Vedle byla dokonce monča a omar. Na oběd jsme ale stejně šli jenom já Jirka a vláďa. V jídelně jsme si dali květákové placičky.<br>
Českomoravská nemovitostní nám připravila svařák k navození vánoční atmosféry. Sedli jsme s ním v atriu a povídali si o filmech.<br>
Potom co vláďa odešel, jsme se dostali do křížku s Ivanem. Kreslil výkres pro certifikaci, ale díly které nakreslil nesouhlasily s těmi které vyrábíme. A tak začala hádka mezi mnou Ivanem a DJem. Trvalo to dlouho. Hlasy byly zvýšené a nervozita rostla. Nakonec jsme ale přišli s řešením. Sice to bude víc práce pro Ivana, moje ego ale vyletělo vzhůru. Byl jsem to já kdo přišel s řešením.<br>
Bez kola jsem pěšky vyrazil zpátky na hlavák. Spěšným vlakem za 14 Kč jsem dojel do Vršovic A vyrazil na nákup do Lidlu. První dvě pokladny byly zrušené a byly nahrazeny těmi samoobslužnými. Budoucnost přišla i k nám.<br>
Protože jsem cítil že ze Vší té zimy mě maličko začíná bolet v krku, nakoupil jsem ovoce a samé zdravé věci. Doma se dal do vaření luštěninových těstoviny s pestem a těšil se až přijde Miška.<br>
Bylo na ní vidět že je z Německa unavena. Prý měli celodenní jednání s nějakou tamější automobilkou ale má na to NDA, tak jsem se nedozvěděl nic. Neva. Byli jsme spolu.<br>
Koukali jsme na cyklostezky v Dánsku a měli se hezky.

### 30.11. Vícero rolí

Ráno jsme si ještě chvíli hráli. Pak jsem si připravil oběd, snídani pro nás pro oba a když se čas nachýlil společně jsme běžely na zastávku autobusu. Stejně měl zpoždění. A díky tomu i já. Pěší cesta přes Vinohrady prostě trvá.<br>
V práci jsem byl:

- uklízeč databáze
- betatester webu
- přepisovač pythonových skriptů
- diagnostik hw a paječ

Miška prý byla:

- poradní hlas Pepovi
- technický poradce Lukášovi
- cestovní kancelář
- pisatel Matlabu

V pátek měla Miška volno a tak po práci jeli s bráchou domu slavit předčasné vánoce. Ptala se mě, jestli jsem koukal do schránky. Opak byl pravdou. Vlastně jsem do ní nekoukal už několik měsíců. Klíč od ní je na velkých klíčích. Ty mám jen když jedu na kole a s kolem se dole nezastavuju, protože by to byl náročný manévr.<br>
Přišly mi ale hned dva pohledy. Výhled na Amsterdam a kreslený pohled se zkratkou A'DAM. Ten druhý si prý nemohla odpustit.

